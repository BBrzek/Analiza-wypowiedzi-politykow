Sejm
Rzeczypospolitej Polskiej
Kadencja IX

Sprawozdanie Stenograficzne
z 74. posiedzenia Sejmu Rzeczypospolitej Polskiej
w dniu 13 kwietnia 2023 r.
(drugi dzień obrad)

Wa r s z a w a
2023

SPIS TREŚCI
74. posiedzenie Sejmu
(Obrady w dniu 13 kwietnia 2023 r.)

Wznowienie posiedzenia
Punkt 16. porządku dziennego: Informacja
Ministra Spraw Zagranicznych o zadaniach polskiej polityki zagranicznej
w 2023 roku
Minister Spraw Zagranicznych
Zbigniew Rau  . . . . . . . . . . . . . . . . . . . . . . . . .149
(Przerwa w posiedzeniu)
Wznowienie obrad
Punkt 16. porządku dziennego (cd.)
Minister Spraw Zagranicznych
Zbigniew Rau  . . . . . . . . . . . . . . . . . . . . . . . . .160
(Przerwa w posiedzeniu)
Wznowienie obrad
Punkt 16. porządku dziennego (cd.)
Poseł Radosław Fogiel  . . . . . . . . . . . . . . . . . .167
Poseł Paweł Kowal  . . . . . . . . . . . . . . . . . . . . .169
Poseł Maciej Konieczny  . . . . . . . . . . . . . . . . .172
Poseł Władysław Kosiniak-Kamysz . . . . . . . .173
Poseł Krzysztof Bosak  . . . . . . . . . . . . . . . . . .175
Poseł Paweł Zalewski . . . . . . . . . . . . . . . . . . .176
Poseł Jarosław Gowin . . . . . . . . . . . . . . . . . . 178
Poseł Małgorzata Gosiewska . . . . . . . . . . . . .178
Poseł Grzegorz Schetyna . . . . . . . . . . . . . . . .181
Poseł Andrzej Szejna  . . . . . . . . . . . . . . . . . . .184
Poseł Władysław Teofil Bartoszewski . . . . . .186
Poseł Janusz Korwin-Mikke . . . . . . . . . . . . . 187
Poseł Kazimierz Choma . . . . . . . . . . . . . . . . 187
Zmiana porządku dziennego
Wicemarszałek
Małgorzata Kidawa-Błońska  . . . . . . . . . . . . .189
Punkt 16. porządku dziennego (cd.)
Poseł Agnieszka Pomaska  . . . . . . . . . . . . . . .190
Poseł Maciej Gdula . . . . . . . . . . . . . . . . . . . . 190
Poseł Barbara Bartuś . . . . . . . . . . . . . . . . . . 191
Poseł Sławomir Nitras . . . . . . . . . . . . . . . . . .193
Poseł Małgorzata Tracz  . . . . . . . . . . . . . . . . .194
Poseł Adam Szłapka . . . . . . . . . . . . . . . . . . . .195
Poseł Robert Kwiatkowski . . . . . . . . . . . . . . 195
Poseł Elżbieta Duda . . . . . . . . . . . . . . . . . . . .196
Poseł Cezary Tomczyk . . . . . . . . . . . . . . . . . .196
Poseł Katarzyna Czochara . . . . . . . . . . . . . . 197
Poseł Dariusz Rosati . . . . . . . . . . . . . . . . . . . .198
Poseł Marcin Gwóźdź . . . . . . . . . . . . . . . . . . 198
Poseł Michał Jach . . . . . . . . . . . . . . . . . . . . . 199
Poseł Dobromir Sośnierz  . . . . . . . . . . . . . . . .200

Poseł Andrzej Kryj  . . . . . . . . . . . . . . . . . . . . .200
Poseł Monika Pawłowska . . . . . . . . . . . . . . . .201
Poseł Ewa Szymańska  . . . . . . . . . . . . . . . . . .202
Poseł Tadeusz Woźniak  . . . . . . . . . . . . . . . . .203
Poseł Piotr Babinetz . . . . . . . . . . . . . . . . . . . .204
Poseł Witold Zembaczyński . . . . . . . . . . . . . .205
Poseł Klaudia Jachira . . . . . . . . . . . . . . . . . . 205
Poseł Anita Sowińska . . . . . . . . . . . . . . . . . . 205
Poseł Czesław Siekierski  . . . . . . . . . . . . . . . .205
Poseł Grzegorz Braun . . . . . . . . . . . . . . . . . . 206
Poseł Tadeusz Woźniak  . . . . . . . . . . . . . . . . .206
Poseł Marek Krząkała  . . . . . . . . . . . . . . . . . .206
Poseł Joanna Scheuring-Wielgus . . . . . . . . . 206
Poseł Andrzej Grzyb . . . . . . . . . . . . . . . . . . . .207
Poseł Janusz Korwin-Mikke . . . . . . . . . . . . . 207
Poseł Tomasz Zimoch . . . . . . . . . . . . . . . . . . 207
Poseł Elżbieta Duda . . . . . . . . . . . . . . . . . . . .207
Poseł Jan Szopiński  . . . . . . . . . . . . . . . . . . . .208
Poseł Jacek Protasiewicz . . . . . . . . . . . . . . . .208
Poseł Andrzej Adamczyk  . . . . . . . . . . . . . . . .208
Poseł Małgorzata Sekuła-Szmajdzińska . . . .208
(Przerwa w posiedzeniu)
Wznowienie obrad
Punkt 16. porządku dziennego (cd.)
Poseł Michał Szczerba  . . . . . . . . . . . . . . . . . .209
Poseł Tadeusz Tomaszewski  . . . . . . . . . . . . .209
Poseł Krzysztof Piątkowski . . . . . . . . . . . . . .209
Poseł Katarzyna Kretkowska . . . . . . . . . . . . 209
Poseł Wanda Nowicka . . . . . . . . . . . . . . . . . . 210
Poseł Krzysztof Mieszkowski . . . . . . . . . . . . 210
Poseł Przemysław Koperski . . . . . . . . . . . . . 210
Poseł Iwona Maria Kozłowska . . . . . . . . . . . .210
Poseł Marek Rutka . . . . . . . . . . . . . . . . . . . . 211
Poseł Tomasz Głogowski  . . . . . . . . . . . . . . . .211
Poseł Marek Dyduch . . . . . . . . . . . . . . . . . . . .211
Poseł Cezary Grabarczyk . . . . . . . . . . . . . . . .211
Poseł Mateusz Bochenek  . . . . . . . . . . . . . . . .212
Poseł Jakub Rutnicki . . . . . . . . . . . . . . . . . . .212
Poseł Grzegorz Rusiecki . . . . . . . . . . . . . . . . 212
Poseł Monika Rosa . . . . . . . . . . . . . . . . . . . . .212
Poseł Marta Golbik . . . . . . . . . . . . . . . . . . . . 213
Poseł Arkadiusz Marchewka  . . . . . . . . . . . . .213
Poseł Michał Urbaniak . . . . . . . . . . . . . . . . . 213
Poseł Barbara Bartuś . . . . . . . . . . . . . . . . . . 213
Poseł Paweł Kowal  . . . . . . . . . . . . . . . . . . . . .214
Poseł Mirosław Suchoń . . . . . . . . . . . . . . . . . 214
(Przerwa w posiedzeniu)

Wznowienie obrad
Zmiana porządku dziennego
Marszałek . . . . . . . . . . . . . . . . . . . . . . . . . . . .214
(Przerwa w posiedzeniu)
Wznowienie obrad
Punkt 16. porządku dziennego (cd.)
Minister Spraw Zagranicznych
Zbigniew Rau  . . . . . . . . . . . . . . . . . . . . . . . . .215
Punkt 17. porządku dziennego: Sprawozdanie Komisji Finansów Publicznych
oraz Komisji Infrastruktury o rządowym
projekcie ustawy o pomocy państwa
w oszczędzaniu na cele mieszkaniowe
Poseł Sprawozdawca Piotr Król . . . . . . . . . . 218
Poseł Jerzy Polaczek . . . . . . . . . . . . . . . . . . . .218
Poseł Krystyna Sibińska . . . . . . . . . . . . . . . . 219
Poseł Krzysztof Truskolaski  . . . . . . . . . . . . .219
Poseł Adrian Zandberg . . . . . . . . . . . . . . . . . 220
Poseł Jacek Tomczak  . . . . . . . . . . . . . . . . . . .221
Poseł Konrad Berkowicz . . . . . . . . . . . . . . . . 222
Poseł Paulina Hennig-Kloska . . . . . . . . . . . . 222
Poseł Dobromir Sośnierz  . . . . . . . . . . . . . . . .223
Poseł Grzegorz Braun . . . . . . . . . . . . . . . . . . 224
Poseł Joanna Fabisiak  . . . . . . . . . . . . . . . . . .224
Poseł Małgorzata Pępek . . . . . . . . . . . . . . . . 224
Poseł Jan Szopiński  . . . . . . . . . . . . . . . . . . . .225
Poseł Rafał Adamczyk  . . . . . . . . . . . . . . . . . .225
Poseł Tadeusz Tomaszewski  . . . . . . . . . . . . .225
Poseł Mirosław Suchoń . . . . . . . . . . . . . . . . . 225
Poseł Małgorzata Chmiel . . . . . . . . . . . . . . . .225
Poseł Małgorzata Niemczyk . . . . . . . . . . . . . 226
Poseł Michał Krawczyk  . . . . . . . . . . . . . . . . .226
Poseł Zdzisław Wolski . . . . . . . . . . . . . . . . . . 226
Poseł Marta Golbik . . . . . . . . . . . . . . . . . . . . 226
Poseł Maciej Konieczny  . . . . . . . . . . . . . . . . .227
Poseł Daria Gosek-Popiołek . . . . . . . . . . . . . 227
Poseł Marta Wcisło . . . . . . . . . . . . . . . . . . . . .227
Poseł Paulina Matysiak  . . . . . . . . . . . . . . . . .227
Poseł Magdalena Biejat  . . . . . . . . . . . . . . . . .228
Poseł Konrad Berkowicz . . . . . . . . . . . . . . . . 228
Poseł Marek Dyduch . . . . . . . . . . . . . . . . . . . .228
Poseł Michał Urbaniak . . . . . . . . . . . . . . . . . 228
Poseł Grzegorz Lorek . . . . . . . . . . . . . . . . . . 229
Poseł Grzegorz Rusiecki . . . . . . . . . . . . . . . . 229
Poseł Mateusz Bochenek  . . . . . . . . . . . . . . . .229
Poseł Franciszek Sterczewski  . . . . . . . . . . . .229
Poseł Krzysztof Grabczuk  . . . . . . . . . . . . . . .230
Poseł Jacek Tomczak  . . . . . . . . . . . . . . . . . . .230
Poseł Paulina Hennig-Kloska . . . . . . . . . . . . 230
Sekretarz Stanu w Ministerstwie Rozwoju
i Technologii Piotr Uściński . . . . . . . . . . . . . . .230
Punkt 18. porządku dziennego: Sprawozdanie Komisji Administracji i Spraw
Wewnętrznych o rządowym projekcie
ustawy o zmianie ustawy o służbie cywilnej oraz niektórych innych ustaw
Poseł Sprawozdawca Paweł Hreniak . . . . . . 233
Poseł Józefa Szczurek-Żelazko . . . . . . . . . . . .233

Poseł Ryszard Wilczyński . . . . . . . . . . . . . . . .234
Poseł Jan Szopiński  . . . . . . . . . . . . . . . . . . . .235
Poseł Urszula Nowogórska . . . . . . . . . . . . . . 235
Poseł Krzysztof Tuduj  . . . . . . . . . . . . . . . . . .236
Poseł Janusz Korwin-Mikke . . . . . . . . . . . . . 237
Poseł Tomasz Zimoch . . . . . . . . . . . . . . . . . . 237
Poseł Grzegorz Braun . . . . . . . . . . . . . . . . . . 238
Poseł Jan Szopiński  . . . . . . . . . . . . . . . . . . . .238
Poseł Rafał Adamczyk  . . . . . . . . . . . . . . . . . .238
Poseł Mirosław Suchoń . . . . . . . . . . . . . . . . . 238
Poseł Małgorzata Pępek . . . . . . . . . . . . . . . . 239
Poseł Zofia Czernow . . . . . . . . . . . . . . . . . . . .239
Poseł Małgorzata Niemczyk . . . . . . . . . . . . . 239
Poseł Ryszard Wilczyński . . . . . . . . . . . . . . . .239
Poseł Zdzisław Wolski . . . . . . . . . . . . . . . . . . 240
Poseł Krzysztof Tuduj  . . . . . . . . . . . . . . . . . .240
Poseł Marek Dyduch . . . . . . . . . . . . . . . . . . . .240
Poseł Tadeusz Tomaszewski  . . . . . . . . . . . . .240
Szef Służby Cywilnej
Dobrosław Dowiat-Urbański . . . . . . . . . . . . .240
Punkt 19. porządku dziennego: Sprawozdanie Komisji Kultury i Środków
Przekazu o poselskim projekcie uchwały w 175. rocznicę Wiosny Ludów na
ziemiach polskich
Poseł Sprawozdawca Sławomir Skwarek . . . .242
Poseł Bartłomiej Wróblewski . . . . . . . . . . . . 243
Poseł Krzysztof Mieszkowski . . . . . . . . . . . . 243
Poseł Paulina Matysiak  . . . . . . . . . . . . . . . . .243
Poseł Jarosław Rzepa . . . . . . . . . . . . . . . . . . 244
Poseł Grzegorz Braun . . . . . . . . . . . . . . . . . . 244
Poseł Michał Gramatyka  . . . . . . . . . . . . . . . .245
Poseł Joanna Senyszyn . . . . . . . . . . . . . . . . . 245
Punkt 20. porządku dziennego: Wniosek
o wyrażenie wotum nieufności wobec
Ministra Edukacji i Nauki – Przemysława Czarnka
Poseł Krystyna Szumilas . . . . . . . . . . . . . . . .246
Poseł Agnieszka Dziemianowicz-Bąk  . . . . . .246
Poseł Dariusz Klimczak . . . . . . . . . . . . . . . . .247
Poseł Michał Gramatyka  . . . . . . . . . . . . . . . .248
Poseł Sprawozdawca Tomasz Zieliński . . . . . . . 248
Poseł Mirosława Stachowiak-Różecka . . . . . 249
Poseł Katarzyna Lubnauer  . . . . . . . . . . . . . .250
Poseł Marcin Kulasek . . . . . . . . . . . . . . . . . . 251
Poseł Katarzyna Kretkowska . . . . . . . . . . . . 252
Poseł Dariusz Klimczak . . . . . . . . . . . . . . . . .253
Poseł Robert Winnicki  . . . . . . . . . . . . . . . . . .254
Poseł Tomasz Zimoch . . . . . . . . . . . . . . . . . . 254
Poseł Iwona Michałek . . . . . . . . . . . . . . . . . . 255
Poseł Joanna Senyszyn . . . . . . . . . . . . . . . . . 255
Poseł Artur Dziambor . . . . . . . . . . . . . . . . . . 256
Poseł Hanna Gill-Piątek . . . . . . . . . . . . . . . . 256
Minister Edukacji i Nauki
Przemysław Czarnek . . . . . . . . . . . . . . . . . . .256
Wiceprezes Rady Ministrów,
Minister Kultury i Dziedzictwa Narodowego
Piotr Gliński . . . . . . . . . . . . . . . . . . . . . . . . . .260
(Przerwa w posiedzeniu)

Wznowienie obrad
Zmiana porządku dziennego
Marszałek . . . . . . . . . . . . . . . . . . . . . . . . . . . .262
Punkt 20. porządku dziennego: Wniosek
o wyrażenie wotum nieufności wobec
Ministra Edukacji i Nauki – Przemysława Czarnka (cd.)
Głosowanie
Marszałek . . . . . . . . . . . . . . . . . . . . . . . . . . . .263
(Przerwa w posiedzeniu)
Wznowienie obrad
Punkt 21. porządku dziennego: Sprawozdanie Komisji Samorządu Terytorialnego i Polityki Regionalnej:
— o rządowym projekcie ustawy o świadczeniu pieniężnym z tytułu pełnienia
funkcji sołtysa;
— o poselskim projekcie ustawy o sołtysach i radach sołeckich oraz o zmianie
niektórych innych ustaw;
— o poselskim projekcie ustawy o zmianie
ustawy o samorządzie gminnym;
— o senackim projekcie ustawy o zmianie
ustawy o samorządzie gminnym oraz
ustawy o działalności pożytku publicznego i o wolontariacie
Poseł Sprawozdawca Jerzy Małecki . . . . . . . .263
Poseł Jerzy Małecki  . . . . . . . . . . . . . . . . . . . .263
Poseł Ryszard Wilczyński . . . . . . . . . . . . . . . .264
Poseł Jacek Protas  . . . . . . . . . . . . . . . . . . . . .264
Poseł Monika Falej . . . . . . . . . . . . . . . . . . . . .265
Poseł Robert Obaz  . . . . . . . . . . . . . . . . . . . . .265
Poseł Urszula Nowogórska . . . . . . . . . . . . . . 265
Poseł Grzegorz Braun . . . . . . . . . . . . . . . . . . 266
Poseł Mirosław Suchoń . . . . . . . . . . . . . . . . . 266
Poseł Jarosław Sachajko . . . . . . . . . . . . . . . . 267
Poseł Grzegorz Braun . . . . . . . . . . . . . . . . . . 267
Poseł Jan Szopiński  . . . . . . . . . . . . . . . . . . . .267
Poseł Mirosław Suchoń . . . . . . . . . . . . . . . . . 267
Poseł Jarosław Sachajko . . . . . . . . . . . . . . . . 268
Poseł Małgorzata Chmiel . . . . . . . . . . . . . . . .268
Poseł Robert Obaz  . . . . . . . . . . . . . . . . . . . . .268
Poseł Ryszard Wilczyński . . . . . . . . . . . . . . . .268
Poseł Janusz Kowalski . . . . . . . . . . . . . . . . . 269
Poseł Konrad Berkowicz . . . . . . . . . . . . . . . . 269
Poseł Dariusz Bąk . . . . . . . . . . . . . . . . . . . . . 269
Poseł Monika Falej . . . . . . . . . . . . . . . . . . . . .269
Poseł Paweł Szefernaker  . . . . . . . . . . . . . . . .269
Sekretarz Stanu w Ministerstwie Rolnictwa
i Rozwoju Wsi Anna Gembicka  . . . . . . . . . . .270
Poseł Jerzy Małecki  . . . . . . . . . . . . . . . . . . . .271

Punkt 41. porządku dziennego: Sprawozdanie Komisji Administracji i Spraw
Wewnętrznych o rządowym projekcie
ustawy o zmianie nazw uczelni służb
państwowych nadzorowanych przez
ministra właściwego do spraw wewnętrznych, o zmianie ustawy o Policji, ustawy
o Straży Granicznej, ustawy o Państwowej Straży Pożarnej oraz niektórych
innych ustaw
Poseł Sprawozdawca Mieczysław Baszko  . . . 271
Poseł Mieczysław Baszko . . . . . . . . . . . . . . . .273
Poseł Piotr Borys  . . . . . . . . . . . . . . . . . . . . . .274
Poseł Jan Szopiński  . . . . . . . . . . . . . . . . . . . .274
Poseł Urszula Nowogórska . . . . . . . . . . . . . . 275
Poseł Krzysztof Tuduj  . . . . . . . . . . . . . . . . . .276
Poseł Tomasz Zimoch . . . . . . . . . . . . . . . . . . 276
Poseł Grzegorz Braun . . . . . . . . . . . . . . . . . . 277
Poseł Piotr Borys  . . . . . . . . . . . . . . . . . . . . . .277
Poseł Krzysztof Tuduj  . . . . . . . . . . . . . . . . . .277
Poseł Jan Szopiński  . . . . . . . . . . . . . . . . . . . .277
Sekretarz Stanu w Ministerstwie
Spraw Wewnętrznych i Administracji
Paweł Szefernaker  . . . . . . . . . . . . . . . . . . . . .277
Poseł Mieczysław Baszko . . . . . . . . . . . . . . . .279
Oświadczenia
Poseł Grzegorz Braun . . . . . . . . . . . . . . . . . . 279
Poseł Klaudia Jachira . . . . . . . . . . . . . . . . . . 279
Poseł Małgorzata Chmiel . . . . . . . . . . . . . . . .280
Poseł Waldemar Andzel  . . . . . . . . . . . . . . . . .281
Poseł Jan Szopiński  . . . . . . . . . . . . . . . . . . . .281
Poseł Krzysztof Tuduj  . . . . . . . . . . . . . . . . . .281
Poseł Antoni Macierewicz  . . . . . . . . . . . . . . .282
(Przerwa w posiedzeniu)
Załącznik – Teksty wystąpień niewygłoszonych
Poseł Eugeniusz Czykwin  . . . . . . . . . . . . . . .285
Poseł Krzysztof Śmiszek  . . . . . . . . . . . . . . . .285
Poseł Mirosław Suchoń . . . . . . . . . . . . . . . . . 285
Poseł Rafał Adamczyk . . . . . . . . . . . . . . . . . 286
Poseł Barbara Bartuś . . . . . . . . . . . . . . . . . . 286
Poseł Konrad Frysztak . . . . . . . . . . . . . . . . . 287
Poseł Jarosław Gonciarz . . . . . . . . . . . . . . . . 287
Poseł Maciej Kopiec  . . . . . . . . . . . . . . . . . . . .287
Poseł Krzysztof Janusz Kozik  . . . . . . . . . . . .287
Poseł Marek Krząkała  . . . . . . . . . . . . . . . . . .288
Poseł Grzegorz Lorek . . . . . . . . . . . . . . . . . . 289
Poseł Robert Obaz . . . . . . . . . . . . . . . . . . . . 289
Poseł Katarzyna Maria Piekarska . . . . . . . . 290
Poseł Agnieszka Soin . . . . . . . . . . . . . . . . . . .290
Poseł Beata Strzałka . . . . . . . . . . . . . . . . . . . .290
Poseł Tadeusz Tomaszewski  . . . . . . . . . . . . .291

(Wznowienie posiedzenia o godz. 9 min 06)

(Na posiedzeniu przewodniczą marszałek Sejmu
Elżbieta Witek oraz wicemarszałkowie Małgorzata
Kidawa-Błońska, Ryszard Terlecki, Włodzimierz
Czarzasty i Małgorzata Gosiewska)

Marszałek:
Wznawiam posiedzenie.
Na sekretarzy dzisiejszych obrad powołuję posłów
Konrada Frysztaka, Magdalenę Łośko, Pawła Rychlika i Piotra Saka.
W pierwszej części obrad sekretarzami będą posłowie Paweł Rychlik i Piotr Sak.
Protokół i listę mówców prowadzić będą posłowie
Magdalena Łośko i Paweł Rychlik.
Wysoka Izbo! Witam bardzo serdecznie prezydenta Rzeczypospolitej Polskiej pana Andrzeja Dudę.
Witamy, panie prezydencie.
(Zebrani wstają, oklaski)
Witam członków Rady Ministrów.
Witam członków korpusu dyplomatycznego oraz
pozostałych gości przybyłych w celu wysłuchania informacji ministra spraw zagranicznych.
Przystępujemy do rozpatrzenia punktu 16. porządku dziennego: Informacja Ministra Spraw Zagranicznych o zadaniach polskiej polityki zagranicznej w 2023 roku.
Proszę o zabranie głosu ministra spraw zagranicznych pana Zbigniewa Raua w celu przedstawienia informacji. (Oklaski)

Minister Spraw Zagranicznych
Zbigniew Rau:
Wielce Szanowny Panie Prezydencie! Wielce Szanowna Pani Marszałek! Panie i Panowie Posłowie!
Ekscelencje! Szanowni Członkowie Korpusu Dyplomatycznego! Szanowni Państwo! Mam dzisiaj zaszczyt przedstawić Wysokiej Izbie informację rządu
o założeniach i kierunkach polskiej polityki zagranicznej.
Pandemia COVID-19, a następnie ubiegłoroczne
preludium do wojny za wschodnią granicą wypełnione aktywnością dyplomatyczną najwyższych polskich
władz, wreszcie wznowienie rosyjskiej agresji na Ukra-

inę, które zbiegło się z polskim przewodnictwem
w Organizacji Bezpieczeństwa i Współpracy w Europie zaburzyły wiele aspektów naszego życia publicznego, w tym także, nad czym ubolewam, regularność sejmowej debaty o polityce zagranicznej.
Niesprowokowana, nieuzasadniona agresja Federacji
Rosyjskiej na Ukrainę postawiła przed polską polityką zagraniczną pytania fundamentalne, na które
codziennie i na bieżąco udzielaliśmy odpowiedzi. Dziś
nadeszła pora, aby w sposób pogłębiony przedstawić
jej założenia, zadania i kierunki oraz poddać ją debacie parlamentarnej.
Panie i Panowie Posłowie! Doświadczamy dziś
przełomowego momentu w historii Europy. Agresja
rosyjska i prowadzona przez Ukrainę wojna obronna
są zmaganiem o przyszłość Europy, o normy i wartości, wokół których będzie się organizować życie polityczne kontynentu, będą się kształtować relacje transatlantyckie, a także będzie się tworzyć instytucjonalny kształt nowej architektury politycznej i bezpieczeństwa w Europie, a szerzej – w polityce międzynarodowej. Rosyjska agresja skłania do refleksji
o sprawach fundamentalnych dla każdego uczestnika
systemu międzynarodowego, a dla Polski, która jako
jedyny członek NATO i Unii Europejskiej graniczy
zarówno z Ukrainą, jak i z Rosją i Białorusią, ma wymiar refleksji egzystencjalnej. Moment historycznego
przełomu, którego jesteśmy świadkami, wymaga od
nas odpowiedzi na pytanie, jakiego świata chcemy
dla Polski, jaki porządek międzynarodowy jest dla
niej najbardziej odpowiedni.
Wysoka Izbo! Najbardziej fundamentalnym imperatywem polskiej polityki jest trwanie i przetrwanie
Rzeczypospolitej w wolności i rozwoju. (Oklaski) Jest
to niezbędny warunek pomyślności wszystkich Polaków w kraju i za granicą. Rzeczpospolita jest wspólnym dobrem tych, którzy pozostają z nią w tożsamościowym związku i kultywują jej kulturę oraz tradycje. Dla polskiej tożsamości tradycja tej właśnie łączności z ideą wolnej i niepodległej Rzeczypospolitej ma
znaczenie szczególne, często była bowiem w przeszłości zachowywana przez Polaków rozproszonych po
całym świecie, tworząc następnie silny fundament
pod odbudowę niepodległej polskiej państwowości.
Trwanie i przetrwanie Rzeczypospolitej jest naszym
wspólnym zobowiązaniem wobec przyszłych pokoleń

150

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
Polaków na całym świecie. Ten imperatyw winien
także kierować naszą polityką zagraniczną, wskazując na wynikające z historycznych doświadczeń, tradycji politycznej i ustrojowej trzy najważniejsze jej
zasady. Pierwszą z nich jest zapewnienie pokoju i bezpieczeństwa. Każdy naród ma niezbywalne prawo do
pokoju. W tym celu jesteśmy gotowi do współpracy
z każdym podmiotem stosunków międzynarodowych
opierającym swoją politykę na poszanowaniu równouprawnienia i samostanowienia narodów.
My, Polacy, doskonale znamy wartość pokoju.
W ciągu ostatnich trzech dekad Polska wykorzystała swoją dziejową szansę, jaką dał jej pokój w Europie. Z kraju znajdującego się na peryferiach sowieckiego imperium, zadłużonego i przytłoczonego brakiem wolności, zdołaliśmy zbudować państwo dysponujące dynamiczną gospodarką, odporną na kryzysy zewnętrzne, będące członkiem Sojuszu Północnoatlantyckiego, najpotężniejszego sojuszu obronnego w historii ludzkości, i integrujące się w Unii Europejskiej – wolnych i równych narodów, należących
do najwyżej rozwiniętych na świecie. W tym czasie
Polska stała się liderem wzrostu gospodarczego w Europie, potroiła dochód narodowy brutto na głowę
mieszkańca tak, że mierzony w sile nabywczej oscyluje na poziomie 79% średniej unijnej. W następnej
dekadzie jesteśmy w stanie ten wskaźnik wyrównać.
Pokój ma zatem dla nas wartość bardzo wymierną. Lepiej niż ktokolwiek w Europie znamy też koszty, jakie niesie za sobą wojna. Wiemy doskonale, że
agresja zbrojna, szczególnie taka jak agresja i okupacja niemiecka w latach 1939–1945, wiąże się z tak
ogromnymi stratami, że często trudno jest zrekompensować je przez dziesięciolecia. Dlatego musimy
aktywnie kształtować taki system bezpieczeństwa
międzynarodowego, w którym napaść zbrojna będzie
coraz mniej prawdopodobna. Ten zaś winien sprowadzać się nie tylko do udziału w polityczno-obronnych
sojuszach, zapewniających wiarygodne odstraszanie
i skuteczną obronę przed ewentualnym agresorem.
Zapobieganie agresji winno mieć zawsze wymierny
finansowy komponent, tak by eliminować ją z każdej
racjonalnej kalkulacji zysków i strat potencjalnego
agresora. W praktyce oznacza to także uczestnictwo
Polski w organizacjach i koalicjach zdolnych do nakładania sankcji gospodarczych na państwa zagrażające
pokojowi. To niezbędny element utrzymania pokoju
na świecie.
Panie i Panowie Posłowie! Drugą zasadą, którą
kierujemy się w polityce zagranicznej, jest demokratyzacja stosunków międzynarodowych oparta na
suwerennej równości wszystkich państw i narodów.
Stanowi ona antytezę wszelkiego rodzaju imperializmów, dążeń hegemonicznych, koncertów mocarstw
i stref wpływów. Takie podejście do polityki międzynarodowej jest głęboko osadzone w naszej tradycji

politycznej i ustrojowej, odwołującej się do wolności
i równości, zsyntetyzowanej w hasłach: „Równi z równymi”, „Wolni z wolnymi” i „Nic o nas bez nas”.
Istotę naszej antyimperialnej tradycji oddał najprościej i najpełniej Adam Jerzy Czartoryski, gdy
pisał, cytuję: Każdy naród niezawisły – podobnie jak
jednostka w porządku powszechnym – ma prawo do
własnego rządu i budowania społecznego szczęścia
wedle własnego rozumienia. Toteż żaden inny naród,
nie mogąc drugim władać, a tym bardziej uważać za
własność czy narzędzie, nie ma prawa ingerowania
w to, co tamten uznaje za dobre dla rozwoju własnego wewnętrznego dobrobytu. Pod żadnym pretekstem obca interwencja nie może naruszać wspólnego
ustroju, aby siłą – co jest przeciwne naturze i prawu
– przemieniać dwa narody w jedno społeczeństwo.
Koniec cytatu.
W dążeniu do demokratyzacji polityki międzynarodowej szczególnie intensywnie współpracujemy z państwami naszego regionu. To nie przypadek.
Narody Europy Środkowej i Wschodniej łączą wyjątkowe antyimperialne tradycje i doświadczenia; wnosimy je jako nasz ważny wkład w kształtowanie dobra wspólnego w Europie i na świecie. Dlatego uważamy się za epicentrum ważnych współczesnych
wartości, które bronią Europy przed tendencjami
hegemonistycznymi, instytucjonalizacją przewagi
państw dużych nad średnimi i małymi, przed ześlizgnięciem się w kompromisy z autorytaryzmami.
Wiemy lepiej niż inni, iż przyszłości Europy nie da
się zbudować na kompromisie wolności ze zniewoleniem, lecz wyłącznie na odrzuceniu imperialnych
tradycji. To dlatego chcemy Europy równych i wolnych narodów, solidarnie opowiadając się po stronie
państw ofiar użycia siły zbrojnej, takich jak dziś
Ukraina, a wcześniej, w 2008 r. Gruzja.
Premier Ignacy Jan Paderewski tuż po odzyskaniu niepodległości deklarował w Sejmie w 1919 r.,
cytuję: Jestem przedstawicielem narodu, który zawsze walczył o niepodległość innych uciemiężonych
ludów. Nie jesteśmy imperialistami i nie zamierzamy
anektować jakiegokolwiek obcego kraju czy narodu.
Polska nigdy państwem zaborczym nie była i nigdy
nim nie będzie. Koniec cytatu. Tej tradycji jesteśmy
i będziemy wierni (Oklaski), dlatego też Polska nie
akceptowała i nie będzie akceptować dzielenia państw
na lepsze i gorsze, na państwa, które mają prawo do
pełnego i swobodnego podejmowania decyzji o swojej
przyszłości, bezpieczeństwie czy sojuszach, i takie,
które są go pozbawione. Takie stanowisko prezentowaliśmy, sprawując niedawno funkcję niestałego
członka Rady Bezpieczeństwa ONZ, a także w minionym roku – w roli przewodniczącego OBWE.
Wysoka Izbo! Trzecią zasadą naszej polityki zagranicznej jest legalizm rozumiany jako przestrzeganie prawa międzynarodowego. Budowanie pokoju jest
możliwe tylko z wykorzystaniem zasad, które dają
wszystkim państwom równe szanse, możliwość rozwoju i zapewnienia dobrobytu ich obywatelom. Ich

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
źródłem są przede wszystkim Karta Narodów Zjednoczonych i Akt końcowy Konferencji Bezpieczeństwa i Współpracy w Europie z Helsinek oraz Paryska Karta Nowej Europy, a także traktaty o granicach, dobrym sąsiedztwie i przyjaznej współpracy.
Najważniejsze postanowienia tych źródeł prawa międzynarodowego stoją na straży suwerennej równości
i poszanowania praw wynikających z suwerenności,
powstrzymania się od użycia siły, a nawet groźby jej
użycia, nienaruszalności granic, integralności terytorialnej, pokojowego załatwiania sporów, nieingerencji w sprawy wewnętrzne. Prawo do obrony uważamy za niezbywalne prawo każdego narodu, którego nie można ani się wyrzec, ani ograniczyć. To
oznacza także możliwość ubiegania się o członkostwo
w organizacjach obrony kolektywnej, które prawo to
pozwalają skutecznie realizować. Będziemy tego prawa bronić nie tylko dla siebie, ale także dla wszystkich państw aspirujących do członkostwa w NATO
i Unii Europejskiej. Skoro mówimy o prawach uniwersalnych, to żadne państwo nie może być ich pozbawione. Ten pogląd wyrażamy od lat i od niego nie
odstąpimy.
Panie i Panowie Posłowie! Co najmniej od 2007 r.,
od wystąpienia prezydenta Rosji Władimira Putina
na Monachijskiej Konferencji Bezpieczeństwa, największe zagrożenie dla pokoju w Europie wynika
z polityki Rosji. Polityka ta zmierzała bezpośrednio
do wymuszania zmian w europejskiej architekturze
bezpieczeństwa, które wprowadzały zasadniczą nierówność w dostępie do bezpieczeństwa. Rosja dążyła
do uzyskania w Europie statusu, który pozwalałby
jej ograniczać wolność i bezpieczeństwo sąsiadów.
Niestety, stopniowo Rosja przechodziła od słów do
czynów i stało się jasne, że dąży do wymuszenia na
społeczności międzynarodowej uznania jej najbliższego sąsiedztwa za jej sferę wpływów.
Pamiętamy, że tę złowrogą tendencję jako pierwszy dostrzegł śp. prezydent prof. Lech Kaczyński. On
też jako pierwszy podniósł alarm. W sierpniu 2008 r.
na placu Niepodległości w Tbilisi, gdy do stolicy Gruzji zbliżały się rosyjskie czołgi, w otoczeniu prezydentów naszego regionu wzywał Europę do powstrzymania rosyjskiego imperializmu. Ostrzegał: Jeśli Rosja
nie zostanie powstrzymana, rosyjski imperializm nie
zatrzyma się na Gruzji, ale jutro kolejną jego ofiarą
będzie Ukraina – cytuję dalej – pojutrze państwa bałtyckie, a później może czas i na mój kraj, na Polskę.
Rok później w swoim wystąpieniu na Westerplatte
z okazji 70. rocznicy wybuchu II wojny światowej
prezydent Kaczyński wzywał, cytuję: Nie wolno ustępować imperializmowi ani nawet skłonnościom neoimperialnym. Nie zawsze, tak jak w przypadku Monachium, daje to tak szybkie i tragiczne rezultaty,
ale z czasem takie rezultaty przychodzą zawsze. To
wielka nauka dla całej współczesnej Europy, dla ca-

151

łego świata. Rok po Monachium wybuchła wojna.
Poprzedził ją pakt z 23 sierpnia 1939 r., zwany paktem Ribbentrop-Mołotow, o podziale wpływów w dużej części Europy. Nie wolno ustępować imperializmowi. Koniec cytatu.
Dziś powtarzamy te słowa w naszej polityce zagranicznej bardzo często, ponieważ kryzys bezpieczeństwa bardzo się w Europie zaostrzył. Dziś Ukraina, i z nią cała Europa, płaci straszną cenę za niezastosowanie się do ostrzeżeń prezydenta Kaczyńskiego. (Oklaski) Ich źródłem były nasze, środkowoeuropejskie doświadczenia z imperializmem. Te doświadczenia są więc istotą naszego bezpieczeństwa,
pozwalają nam dostrzec nadchodzące zagrożenia
wcześniej niż innym.
W ostatnich miesiącach pokoju polska dyplomacja
z panem prezydentem, premierem, ministrami spraw
zagranicznych, obrony narodowej, spraw wewnętrznych na czele podejmowała wraz z sojusznikami
z NATO, partnerami z Unii Europejskiej i całego
wolnego świata wszelkie możliwe starania, aby do
wznowienia rosyjskiej agresji na Ukrainę nie dopuścić, aby przekonać Rosję, że wojna z Ukrainą może
skończyć się katastrofą dla samej Rosji, a na pewno
przyniesie niepotrzebne ofiary Ukrainie, i może zmienić globalną architekturę pokoju w taki sposób, że
zaczniemy wszyscy żyć w świecie dużo bardziej niebezpiecznym, gdyż utrzymanie pokoju będzie coraz
bardziej kosztowne.
Nasza polityka zagraniczna zmierzała do osiągnięcia dwóch celów. Po pierwsze, dążyliśmy do zmobilizowania społeczności międzynarodowej do zdecydowanej reakcji w przypadku wznowienia rosyjskiej
agresji. Po drugie, w imieniu społeczności Organizacji Bezpieczeństwa i Współpracy w Europie, której
przewodnictwo objąłem w styczniu ub.r., staraliśmy
się wpłynąć na władze rosyjskie, aby zrezygnowały
z planów wznowienia wojny.
W lutym ub.r. udałem się do Moskwy, aby jako
przewodniczący OBWE przeprowadzić rozmowy z ministrem Siergiejem Ławrowem. Zapewniał mnie, że
Rosja nie ma planów uznania niepodległości znajdujących się pod jej kontrolą separatystycznych organizmów politycznych utworzonych na okupowanym
ukraińskim terytorium. Szybko okazało się, że były
to niewiele warte zapewnienia. Rosja zamierzała sięgnąć po agresję zbrojną, instrument zakazany przez
prawo międzynarodowe i stawiający ją poza wspólnotą narodów zainteresowanych pokojem, bezpieczeństwem i współpracą, zrzeszonych w OBWE.
Prezydent Putin odrzucił pokój i wybrał wojnę,
gwałcąc fundamentalne normy prawa międzynarodowego z Kartą Narodów Zjednoczonych na czele.
W tej sytuacji celem naszej polityki jest doprowadzenie do tego, by dla każdego było jasne, że ten jego
wybór doprowadzi Rosję do strategicznej klęski, a Ukraina zwycięży, przetrwa i odsunie widmo wojny od
naszych granic. (Oklaski) Z tą intencją udzielamy
wsparcia Ukrainie walczącej z rosyjskim najazdem,
gdyż suwerenna równość państw oznacza dla nas

152

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
w praktyce prawo wyboru przez naród ukraiński
własnej tożsamości, ustroju, politycznych afiliacji i militarnych sojuszy, a także decydowania, jak długo
walczyć i kiedy rozpocząć negocjacje z Rosją. Jesteśmy realistami, dlatego nie wierzymy w możliwość
zawarcia kompromisu między wolnością i zniewoleniem. To jest lekcja, którą wynieśliśmy z XX w. i będziemy o niej pamiętać. Z tą świadomością prowadzimy rozmowy z administracją prezydenta Bidena na
temat amerykańskiej koncepcji takiego ukształtowania architektury bezpieczeństwa w naszej części Europy po zakończeniu wojny rosyjsko-ukraińskiej, aby
zagwarantować Ukrainie i jej zachodnim sąsiadom,
a więc także Polsce, bezpieczny i pokojowy rozwój
w oparciu, z jednej strony, o zaangażowanie polityczno-wojskowe Stanów Zjednoczonych, a z drugiej,
o ścisłą i wspieraną przez Stany Zjednoczone współpracę polityczno-wojskową państw naszego regionu
z Ukrainą.
Polska jak każdy naród w sytuacji kryzysu musi
samodzielnie definiować kryteria sukcesu. Dla nas
jest to przywrócenie pokoju w Europie, respektowanie norm prawa międzynarodowego oraz stworzenie
kolejnych systemowych, instytucjonalnych barier
zabezpieczających Polskę przed reemisją imperializmu. Dążąc do tego celu, współpracujemy ze wszystkimi naszymi sojusznikami z obszaru transatlantyckiego, a także wieloma sojusznikami pozaeuropejskimi, wśród których na czoło wysuwają się Japonia,
Republika Korei i Australia. To jest prawdziwa koalicja wolnego świata.
Wysoka Izbo! Wcielając w życie trzy zasady polskiej polityki zagranicznej, Polska korzysta z szerokiego politycznego instrumentarium, w którym fundamentalną rolę odgrywa członkostwo w ONZ oraz
regionalnych organizacjach międzynarodowych: NATO,
Unii Europejskiej oraz instytucjonalnych formach
współpracy w naszym regionie.
Od ponad 70 lat Pakt Północnoatlantycki stanowi
najbardziej efektywny instrument obrony pokoju
w Europie, o czym świadczy jego niezmienna atrakcyjność dla potencjalnych członków i stały proces
rozszerzania, ostatnio o Finlandię i Szwecję. W przypadku Finlandii rekordowo szybki proces ratyfikacji
przystąpienia do Sojuszu już ją zakończył. W przypadku Szwecji jeszcze trwa, ale jesteśmy przekonani
i dokładamy starań, by skłonić naszych sojuszników,
Turcję i Węgry, którzy jeszcze umów o przystąpieniu
Szwecji do NATO nie ratyfikowali, by uczynili to bez
zbędnej zwłoki. NATO jest kluczowym forum naszej
współpracy ze Stanami Zjednoczonymi, Wielką Brytanią i Francją, czyli naszymi sojusznikami dysponującymi bronią jądrową i ponoszącymi szczególną
odpowiedzialność za utrzymanie pokoju wynikającego z przywileju i stałego członkostwa w Radzie Bezpieczeństwa ONZ.

Z kolei położenie Polski na wschodniej flance Sojuszu Północnoatlantyckiego nakłada na nas szczególne obowiązki związane z utrzymaniem naszego
potencjału obronnego na odpowiednio wysokim poziomie. Nasze Siły Zbrojne muszą bowiem dysponować zdolnościami pozwalającymi nie tylko na skuteczną obronę własnego terytorium, ale także na
przyjście z ewentualną odsieczą zaatakowanym sojusznikom. W praktyce politycznej oznacza to bezprecedensowe inwestycje w nasz własny potencjał
obronny.
Sposób, w jaki Ukraina mierzy się z przeważającymi siłami wroga, inspiruje. Podziw budzi odpieranie przez naród ukraiński kolejnych rosyjskich szturmów na miasta, obiekty cywilne, infrastrukturę
krytyczną. Nasi ukraińscy sąsiedzi, na których nikt
z możnych tego świata nie stawiał i którym odmawiano pomocy, spodziewając się i szybkiej, i nieuchronnej klęski, bohatersko trwają w oporze. Mimo
kolejnych ciosów obliczonych na złamanie ich woli
walki, ciosów wymierzanych, co należy podkreślić,
często z pogwałceniem wszelkich norm i konwencji,
w sposób po prostu zbrodniczy, ukraińskie społeczeństwo wciąż broni swojej ojczyzny.
Wyrazy niezwykle wysokiego uznania, panie ambasadorze Zwarycz.
(Zebrani wstają, oklaski)
Tym samym Ukraina udowadnia, że sąsiadujące
z Rosją państwo średniej wielkości jest w stanie skutecznie powstrzymać rosyjską agresję konwencjonalną, o ile dysponuje wystarczająco silnym potencjałem
obronnym, systemem sojuszy i polityczną determinacją, a także jak ważna jest wspólnota narodowa, jej
tożsamość, historia i tradycja dla przetrwania państwa i stawiania skutecznego oporu najeźdźcy. Przykład ukraiński wskazuje, że my w Polsce jesteśmy na
dobrej i właściwej drodze, że wzmacnianie naszej
polskiej tożsamości, budowanie poczucia dumy z tej
tożsamości, historii i tradycji jest konieczne dla
kształtowania odporności państwa na przyszłe zagrożenia. (Oklaski)
Dlatego Polska w NATO jest wiarygodnym sojusznikiem, który z odpowiedzialnością podchodzi do
własnego bezpieczeństwa i rozumie zasadę niepodzielności bezpieczeństwa oraz widzi potrzebę umacniania relacji transatlantyckich. Dlatego będziemy
nadal zwiększać wydatki na obronność do poziomu
co najmniej 3% PKB, obecnie ponad 4% PKB, rozwijać nowoczesny potencjał obronny, brać udział w misjach i operacjach NATO oraz wspierać zdolność Sojuszu do reagowania na zagrożenia ze wszystkich
kierunków geograficznych. Zachęcamy innych sojuszników do poparcia ambitnego celu w zakresie
wydatków na obronność, gdzie 2% PKB będzie traktowane nie jako maksimum, ale jako niezbędne
minimum.
Odpowiedzialność za wspólne bezpieczeństwo sojuszników powoduje, że Polska aktywnie współtworzyła i współtworzy założenia dokumentów strategicznych NATO. Przed zeszłorocznym szczytem w Ma-

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
drycie Polska zaproponowała sojusznikom dostosowanie strategii odstraszania Sojuszu na jego wschodniej flance i przejście od koncepcji odstraszania przez
nieuchronność kontrataku, zakładającej możliwość
czasowego oddania terytorium pod okupację agresora,
do koncepcji odstraszania, opartej na gotowości obrony każdego fragmentu NATO-wskiego terytorium.
Takie dostosowanie strategii NATO uznaliśmy
za konieczne po tym, czego świadkami byliśmy w Buczy
pod Kijowem, gdzie okupacyjne wojska rosyjskie
wymordowały ludność cywilną. Nie możemy do tego
dopuścić na własnym terytorium. Przekonaliśmy do
tego sojuszników. Nowa koncepcja strategiczna NATO,
przyjęta na szczycie w Madrycie, zakłada właśnie
obronę przed wtargnięciem agresora. Będziemy
wspierać rozwój niezbędnych do tego struktur dowodzenia wojsk, infrastruktury, planów i ćwiczeń.
Chcemy przed lipcowym szczytem w Wilnie zatwierdzić nowy model Sojuszu, który zapewni zdolność
do obrony terytorium NATO od pierwszego dnia
agresji.
Po decyzjach podjętych przez NATO w odpowiedzi
na rosyjską agresję na Ukrainie wiarygodność tej
misji jeszcze bardziej wzrosła. Stało się tak także
dlatego, że dzięki parasolowi NATO większa jest gotowość sojuszników do udzielania wsparcia Ukrainie,
a zmniejsza się ryzyko eskalacji przez Rosję konfliktu na terytoria państw Sojuszu.
W decyzjach o rozmieszczaniu wojsk ani Sojusz,
ani poszczególne państwa nie mogą się czuć ograniczone aktem stanowiącym NATO – Rosja z 1997 r.,
ponieważ to Rosja złamała najważniejsze zobowiązania zawarte w tym dokumencie. Jednostronne respektowanie ograniczeń dotyczących rozmieszczania
sił bojowych Sojuszu na jego wschodniej flance byłoby odbierane jako słabość i zachęta do dalszej agresji
i zagrażałoby bezpieczeństwu NATO.
Przyznanie Rosji w 1997 r., a więc przed rozszerzeniem Sojuszu o Polskę, Węgry i Czechy, podstawy
do wysuwania wobec NATO żądań zmierzających do
ograniczania ilości i potencjału sił Sojuszu mających
prawo stacjonować na terytoriach nowych członków
było nieroztropne, ale jednostronne utrzymywanie
przez Sojusz tego politycznego zobowiązania wobec
Rosji po dokonaniu przez nią napaści na Ukrainę
i aneksji Krymu w 2014 r. doprowadziło do ukształtowania się w Moskwie groźnego przekonania, że
logika stref wpływów wciąż jest uprawnioną kategorią polityczną w relacjach Rosji ze światem demokratycznym. To przekonanie doprowadziło Rosję w grudniu 2021 r. do wysunięcia pod adresem Sojuszu Północnoatlantyckiego ultimatum, w którym Rosja, grożąc Ukrainie wojną, domagała się wycofania wojsk
NATO z państw wschodniej flanki Sojuszu, a więc
i z Polski. To ultimatum zostało odrzucone, a Rosja
dokonała napaści na Ukrainę. Sytuacja ta dowodzi
w sposób jednoznaczny, że Rosja traktuje wszystkich

153

swoich sąsiadów tak samo. Atakuje Ukrainę, ale zagraża też państwom bałtyckim, Finlandii, Szwecji,
Rumunii i Polsce. Z tego powodu będziemy popierać
propozycję wypowiedzenia deklaracji Rosja–NATO
z 1997 r. (Oklaski) Jeśli Rosja powróci do przestrzegania prawa międzynarodowego, to i tak będziemy potrzebowali nowego porozumienia.
Dalej będziemy też wspierać politykę otwartych
drzwi, która świadczy o przywiązaniu Sojuszu do
zasady, że każde państwo obszaru traktatowego spełniające niezbędne warunki może zostać członkiem
NATO. Tym samym – podkreślę to raz jeszcze – nie
uznajemy żadnej koncepcji dzielenia Europy na strefy wpływów. Będziemy wspierać Ukrainę w jej staraniach o dołączenie do Sojuszu. Cieszymy się z przystąpienia do Sojuszu Finlandii, a wkrótce także
Szwecji.
Wspieramy i będziemy wspierać dalsze zacieśnianie współpracy NATO z Unią Europejską. Rosyjska
agresja przeciwko Ukrainie z jednej strony potwierdziła fundamentalną rolę obecności wojskowej Stanów Zjednoczonych dla bezpieczeństwa i stabilności
na naszym kontynencie, a z drugiej strony wskazała
na zasadniczą ułomność koncepcji tzw. autonomii
strategicznej interpretowanej jako przeciwwaga dla
transatlantyckiego wymiaru naszej polityki. Stąd
z zainteresowaniem, ale i ze sceptycyzmem, przysłuchujemy się obecnej debacie przede wszystkim we
Francji po powrocie prezydenta Macrona z Chin.
NATO pozostaje strukturą absolutnie niezbędną
w zakresie kolektywnej obrony. Unia Europejska natomiast wspiera te wysiłki w zakresach politycznym,
gospodarczym, sankcyjnym, a także komplementarnie do NATO w kwestiach polityczno-wojskowych,
czego przykładem było uruchomienie na wniosek
Polski misji wsparcia wojskowego dla Ukrainy oraz
wykorzystanie środków europejskiego instrumentu
na rzecz pokoju w celu refinansowania dostaw sprzętu wojskowego dla Sił Zbrojnych Ukrainy.
Panie i Panowie Posłowie! Jesteśmy członkami
Unii Europejskiej, ponieważ w dzisiejszej politycznej
konstelacji naszego kontynentu uczestnictwo w integracji europejskiej w sposób najpełniejszy wyraża
aspiracje społeczeństw europejskich do współdziałania na rzecz dobra wspólnego wszystkich Europejczyków. Jest to także stanowisko przytłaczającej większości polskiego społeczeństwa, a tym samym każdego
polskiego rządu niezależnie od jego barw politycznych.
Niemniej jednak pamiętamy, że Unia Europejska nie
jest organizacją sui generis. Unia została powołana
i istnieje dla zjednoczonych różnorodności, dla wolnych i równych narodów. Czerpie swą moc z ich woli
politycznej wyrażonej w traktatach w granicach powierzonych jej tam kompetencji. Jest zatem instrumentem, za pomocą którego członkowie wspólnie realizują swoje cele. Ich realizacja stanowi dobro wspólne zarówno każdego członka z osobna, jak i wszystkich członków razem. Dążąc do realizacji swoich celów, Polska jest świadoma tego, że – jak to niegdyś
ujęła Margaret Thatcher – o ile Amerykę stworzyła

154

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
filozofia, to Europa powstała z historii. Dodajmy od
razu, że najczęściej z historii narodów dominujących
i zdominowanych. Europa w większości składa się
z państw małych i średnich, których cele są tak samo
ważne, jak tych o największym potencjale demograficznym, ekonomicznym i politycznym. Dlatego Polska w swojej polityce europejskiej dąży i dążyć będzie
do modus operandi opartego na konsensusie wszystkich członków Unii, a nie na ustaleniach różnego
rodzaju europejskich tandemów, pięciokątów, czworokątów, trójkątów, a tym bardziej dyktatu najpotężniejszego państwa członkowskiego. (Oklaski)
Polska dąży też i dążyć będzie do tego, by instytucje Unii Europejskiej w swoim niepożądanym aktywizmie nie naruszały różnorodności państw członkowskich, a przede wszystkim – ich konstytucyjnej
tożsamości. (Oklaski)
Niezależnie od doraźnych zwrotów w naszych relacjach z unijnymi instytucjami nie ma alternatywy dla
takiej strategii politycznej. Do Unii weszliśmy i w Unii
pozostaniemy, by wzbogacać naszą polską tożsamość, a nie ją ograniczać, by umacniać naszą kilkusetletnią demokrację, a nie dopuszczać do jej skarlenia, by rosnące od trzech dekad poziom i jakość
naszego życia uległy dalszej dynamizacji, a nie spowolnieniu. (Oklaski)
Ta strategia polityczna może odnieść pożądany
skutek tylko wtedy, gdy wolność i równość państw
członkowskich zostaną zachowane. Bez wątpienia największy deficyt wolności ujawniany jest poprzez coraz
powszechniejsze podejmowanie decyzji w wyniku głosowania większościowego, które skutkuje narastającą
nierównością członków Wspólnoty. (Oklaski)
Państwa małe i średnie, których możliwości tworzenia skutecznych koalicji, w tym koalicji blokujących, są nieporównanie mniejsze niż państw największych, systemowo pozostają na pozycjach przegranych, kiedy chcą same bronić swoich praw, interesów
czy potrzeb. Kiedy zaś są przegłosowywane, to w ich
sprawach decydują za nie inni, co oznacza, że ich wolność jest zasadniczo naruszana. (Oklaski)
Z kolei deficyt równości najpełniej ujawnia zachwiana równowaga strefy euro, gdzie ma miejsce
petryfikacja nierównowagi fiskalnej i gospodarczej.
Część państw od momentu przyjęcia wspólnej waluty
nie jest w stanie rozwijać się trwale i harmonijnie,
część zaś notuje stałą nadwyżkę eksportu, przeciwdziałając aprecjacji własnej waluty dzięki utrzymującej się stagnacji gospodarczej u innych. Jest to zatem system, który radykalnie ogranicza niezbędny
komponent równości: równość szans.
Polska polityka w Unii Europejskiej będzie zatem
zmierzać, w celu zachowania wolności państw członkowskich, do zdecydowanej obrony zasady jednomyślności tam, gdzie obecny stan prawny ją gwarantuje
(Oklaski), oraz do faktycznego rozszerzania formuły
konsensusu tam, gdzie stan prawny zezwala na sto-

sowanie zasady większości kwalifikowanej. Podobnie
będzie otwarta na wszelkie impulsy reformatorskie
zmierzające do ochrony ich równości, szczególnie
przywrócenia równości szans. Otwartość ta nie może
zakładać a priori wykluczania żadnych rozwiązań,
takich jak chociażby systemowe, częściowe oddłużanie czy czasowy lub stały powrót państw członków
strefy euro do walut narodowych. Polska obrona wolności i równości państw członkowskich Unii Europejskiej najpełniej służy europejskiemu konsensusowi, który z kolei stanowi warunek i podstawę europejskiej jedności. (Oklaski)
Konsensus taki, wbrew jego krytykom, pozwala na
prowadzenie skutecznej unijnej polityki, chociażby na
wprowadzanie sankcji wobec Rosji, dziesięciu pakietów restrykcji gospodarczych, finansowych i indywidualnych, czy militarne wsparcie Ukrainy, np. poprzez
wspomniany już europejski instrument na rzecz pokoju, a więc inicjatyw, w których powstaniu i prowadzeniu Polska odgrywała i odgrywa rolę wiodącą.
Wysoka Izbo! Obok Paktu Północnoatlantyckiego
i Unii Europejskiej zasadniczym punktem odniesienia dla polskiej polityki zagranicznej jest nasze najbliższe sąsiedztwo – Europa Środkowo-Wschodnia.
Jest to region, gdzie ukształtowana została nasza
narodowa tożsamość i gdzie tym samym wykuwały
się zasady naszej polityki zagranicznej. Zasadnicze
znaczenie dla naszego regionu ma fakt, iż w ostatnich stuleciach wszystkie zamieszkujące go narody,
od Finów na północy, po Greków na południu, od
Czechów na zachodzie, po Białorusinów i Ukraińców
na wschodzie, doświadczały przedkładania siły ponad prawem przez sąsiadujące mocarstwa: Niemcy,
Rosję, Turcję, Austrię. W rezultacie wszystkie narody naszego regionu kilkakrotnie doświadczały utraty niepodległości. Przykładowo w 1815 r. w drodze
postanowień zawartego na kongresie wiedeńskim
pokoju europejskiego utworzono Królestwo Polskie,
złączone unią personalną z Rosją. Polacy uzyskali
symboliczną autonomię polityczną, edukacyjną i prawo do własnej, polskiej armii, ale wszystko to stało się
bez ich udziału i bez ich woli. Autonomią mogli cieszyć
się wyłącznie w ramach rosyjskiego imperium. Podobnie pozorne przywileje otrzymali Polacy w Wielkim
Księstwie Poznańskim, pozostając w państwie pruskim, a namiastkę wolności – mieszkańcy Krakowa.
Faktycznie w 1815 r., w roku europejskiego pokoju,
w naszym regionie tylko jedno jedyne państwo mogło
cieszyć się niepodległością – Czarnogóra.
To wspólne doświadczenie pozwala postrzegać imperializm jako zasadniczy powód zagrożenia dla pokoju, bezpieczeństwa, międzynarodowej współpracy,
politycznej stabilności, cywilizacyjnego rozwoju czy
dobrobytu, zagrożenia bynajmniej nie tylko dla narodów i państw naszego regionu. To przecież z naszej
części Europy imperializm wyprowadził I i II wojnę
światową. To także tu zrodził się jałtański podział
Europy, który był integralną częścią zimnej wojny.
Dziś imperialna agresja Rosji przeciw Ukrainie
rodzi także globalne implikacje polityczne, energe-

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
tyczne i społeczne związane z próbami wywołania
przez Rosję kryzysu żywnościowego. Ten imperializm miał historycznie różne formy ustrojowe, takie
jak zachodni absolutyzm monarszy, wschodnia despocja, potem zaś totalitaryzm w nazistowskiej i komunistycznej postaci. Zawsze jednak zaciekle niszczył rodzimą wolnościową myśl polityczną, demokratyczne instytucje rodzimego ustroju czy rodzime republikańskie praktyki polityczne, jednocześnie deprecjonując, oczerniając i wyszydzając ich dorobek
w dyskursie międzynarodowym. Dzisiaj takim modus operandi posługuje się Rosja, próbując narzucić
Ukrainie zasady rosyjskiego świata, ruskiego miru,
utożsamiając demokratyczne osiągnięcia ukraińskiej
państwowości z faszyzmem i nazizmem.
Polska polityka zagraniczna w naszym regionie
realizuje zatem dwa zasadnicze dla naszej racji stanu
cele: lokalny i globalny. Cel pierwszy sprowadza się
do podmiotowości każdego państwa regionu, a przede
wszystkim do podmiotowości regionu jako całości.
Tylko wtedy możliwa jest wspólna odpowiedzialność
za los wszystkich naszych państw i solidarność z każdym z nich. Imponująca solidarność większości państw
regionu z walczącą z rosyjskim agresorem Ukrainą
wskazuje, iż polityka ta może liczyć na sukces. Stoi
za nim wspólne doświadczenie historyczne wskazujące na to, że pozbawienie niepodległości jednego
państwa regionu nieuchronnie prowadzi do utraty
niepodległości przez pozostałe.
Drugi cel sprowadza się do wspólnego, możliwie
maksymalnego oddziaływania przez państwa regionu na kształtowanie polityki wolnego świata, demokratycznej Europy i Sojuszu Północnoatlantyckiego.
Z jednej strony dotyczy to kreowania architektury
bezpieczeństwa, adekwatnej do obecnego, stale zwiększającego się poziomu zagrożenia regionu. Z drugiej
strony dotyczy to wdrażania międzynarodowych instrumentów rozwoju ekonomicznego, tak by zapewnić naszą najbardziej dynamiczną integrację nie tylko wewnątrz Unii, samej Unii Europejskiej, ale także w całej zachodniej wspólnocie jako regionie politycznej stabilności, społecznej harmonii i dobrobytu.
Swój potencjał polityczny Polska musi wywodzić
z aktywności w regionie. Polska musi wychodzić z inicjatywami politycznymi integrującymi interesy, wartości i polityczne doświadczenia narodów, z którymi
dzielimy przeszłość i z którymi wspólnie chcemy i będziemy budować przyszłość.
Chciałbym w tym miejscu jeszcze raz stanowczo
podkreślić: w polityce wobec państw o większym potencjale politycznym czy ekonomicznym Polska zawsze
powinna stawać po stronie mniejszych i historycznie
boleśnie doświadczonych państw Europy Środkowej
i Wschodniej i sceptycznie podchodzić do ofert uczestnictwa w konstelacjach politycznych, w których rola
Polski miałaby się sprowadzać do reprezentowania

155

w regionie interesów i politycznych koncepcji państw
z tradycjami dominacji. (Oklaski)
Nasza polityka zorientowana na wzmacnianie politycznego potencjału regionu się sprawdziła i pozwoliła na stworzenie skutecznej koalicji wspierającej
Ukrainę w jej wojnie obronnej. To właśnie z naszego
regionu wypłynęło najsilniejsze wsparcie polityczne
dla Ukrainy, ale także, proporcjonalnie rzecz biorąc,
militarne, jeśli posłużymy się kryterium dochodu
narodowego. Pamiętamy, że premier Mateusz Morawiecki i wicepremier Jarosław Kaczyński razem
z premierami Czech i Słowenii byli pierwszymi szefami rządów europejskich, którzy udali się do okrążonego przez armię rosyjską Kijowa, aby okazać solidarność i gotowość do udzielania wszelkiej możliwej
pomocy. W ten sposób Polska wraz z partnerami z regionu symbolicznie zdefiniowała przynależność do koalicji wspierającej Ukrainę. Ten, kto mieni się członkiem koalicji wolnego świata przeciwko imperializmowi
i autokracji, musi udać się do Kijowa i okazać solidarność walczącemu z najeźdźcą narodowi ukraińskiemu. W ślad za Polską podążyli inni, w tym przewodniczący wszystkich instytucji Unii Europejskiej,
przywódcy państw wolnego świata, a ostatnio tę
samą drogę przebył prezydent Stanów Zjednoczonych
Joe Biden.
Panie i Panowie Posłowie! Budując regionalne powiązania i wzmacniając głos naszego regionu w świecie, przede wszystkim na forum Unii Europejskiej
i NATO, Polska inicjuje i wzmacnia regionalne formaty współpracy. Należy do nich przede wszystkim
inicjatywa Trójmorza, której zadaniem jest harmonizowanie rozwoju gospodarczego w Unii Europejskiej. Będziemy dążyć do tego, aby inicjatywa Trójmorza stała się instytucjonalnym kołem zamachowym także w powojennej odbudowie Ukrainy, która
musi być skorelowana z akcesją Ukrainy do Unii
Europejskiej, a więc rozbudową odpowiednich połączeń infrastrukturalnych. Także z tego powodu zależy nam, aby Rumunia i Bułgaria możliwie szybko
uzyskały członkostwo w strefie Schengen.
Kolejnym formatem jest Bukaresztańska Dziewiątka, która obecnie stanowi instrument naszych
zabiegów w NATO o zwiększenie bezpieczeństwa jego
wschodniej flanki, bliższą współpracę transatlantycką oraz integrację wysiłku na rzecz wsparcia dla
Ukrainy.
Z kolei Grupa Wyszehradzka, najstarszy format
regionalnej współpracy, wciąż pozostaje w instrumentarium naszej polityki zagranicznej i liczymy, że
w przyszłości ponownie możliwe będzie pełne wykorzystanie jej potencjału.
Ubolewamy nad faktem, że Polska i Węgry fundamentalnie inaczej postrzegają rosyjską agresję na
Ukrainę – zarówno jej przyczyny, jak i pożądany scenariusz jej zakończenia. Ta rozbieżność dotyczy żywotnego interesu Polski i całej Europy, dlatego będziemy przekonywać naszych węgierskich partnerów
do nowego spojrzenia na naturę zagrożenia ze strony

156

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
Rosji, by móc w pełni wykorzystać potencjał naszych
relacji, a także je pogłębić. (Oklaski)
Trójkąt Lubelski łączy Polskę, Litwę i Ukrainę,
a w przyszłości także demokratyczną Białoruś. Jest
on postrzegany przez naszych ukraińskich sąsiadów
doświadczających rosyjskiej inwazji jako antyteza
ruskiego miru i stojącej za nim imperialnej ideologii.
Wspólnie z Litwą będziemy dążyć do tego, aby format
ten stanowił najbliższy instrument harmonizowania
strategii na rzecz politycznego, militarnego, gospodarczego wsparcia ukraińskiej wojny obronnej, a następnie odbudowy tego kraju.
Podobną rolę odgrywa tworzony ostatnio Format
Ryski, który oferuje płaszczyznę stopniowej instytucjonalizacji politycznej, wojskowej, energetycznej, transportowej, cybernetycznej i gospodarczej współpracy
Polski ze wszystkimi państwami bałtyckimi.
Podobne znaczenie ma również Trilog, w ramach
którego Polska współpracuje z Rumunią i Turcją. Polska w basenie Morza Czarnego ma bliskich i sprawdzonych sojuszników zainteresowanych tak jak my
powstrzymaniem rosyjskiego imperializmu i wzmacnianiem pokoju. Dlatego będziemy zacieśniać nasze
strategiczne relacje z Turcją, kluczowym sojusznikiem odpowiadającym w sposób szczególny za bezpieczeństwo Morza Czarnego, a także szeroko rozumianego Bliskiego Wschodu. Prowadzimy z naszymi
tureckimi sojusznikami stały dialog zmierzający do
umocnienia NATO, także poprzez jego rozszerzenie.
Strategiczne relacje łączą nas w sposób szczególny również z Rumunią, która nad Morzem Czarnym,
podobnie jak Polska nad Morzem Bałtyckim, z Bukaresztańskiej Dziewiątki dysponuje największym
potencjałem politycznym, militarnym i gospodarczym. To z Rumunią koordynujemy nasze stanowisko
w sprawie wzmocnienia potencjału odstraszania
wschodniej flanki NATO, a także w sprawach polityk
Unii Europejskiej. Będziemy tę współpracę zacieśniać w duchu najlepszych tradycji sojuszu polsko-rumuńskiego. (Oklaski)
Wysoka Izbo! Szczególnie ożywiona współpraca
łączy Polskę z państwami sojuszniczymi, na których
ciąży ponadstandardowy obowiązek obrony pokoju
na świecie, a więc mocarstwami nuklearnymi i członkami Rady Bezpieczeństwa: Stanami Zjednoczonymi,
Wielką Brytanią i Francją. Stany Zjednoczone odgrywają szczególną rolę w naszym myśleniu o świecie
i naszej polityce zagranicznej, także polityce bezpieczeństwa. Są naturalnym przywódcą wolnego świata,
mocarstwem de facto europejskim, od dziesięcioleci
zaangażowanym w obronę pokoju, bezpieczeństwa
oraz zapewnienie optymalnych warunków rozwoju
Europy.
Rosyjska agresja na Ukrainę potwierdziła nasze
stanowisko, że bez Stanów Zjednoczonych, bez ich
aktywnego zaangażowania wolność narodów europejskich byłaby zagrożona. Sojusz polsko-amerykań-

ski zawsze był, jest i będzie jednym z fundamentów
bezpieczeństwa Europy, gdyż jest on oparty nie tylko
na wspólnocie strategicznych interesów, ale także na
zbliżonym postrzeganiu polityki międzynarodowej,
dążeniu do jej demokratyzacji, odrzuceniu imperializmów, koncertu mocarstw, stref wpływów, a przede
wszystkim umiłowaniu wolności.
W ciągu ostatnich miesięcy Stany Zjednoczone
udzieliły, podobnie jak Polska, bezprecedensowej
pomocy Ukrainie, naszemu napadniętemu przez Rosję sąsiadowi. Wyrażamy uznanie dla prezydenta Joe
Bidena i jego administracji za amerykańskie wsparcie
dla Ukrainy. Nigdy wcześniej w historii Ameryka nie
zaangażowała się w takim stopniu w obronę pokoju
za naszą wschodnią granicą i prawa narodów naszej
części kontynentu do wolności i pokojowego rozwoju, a więc w powstrzymanie imperializmu.
Odnotowujemy z satysfakcją, że doświadczenia
polsko-amerykańskiego sojuszu wpływają na amerykańskie stanowisko w sprawie Ukrainy, w którym
często przywoływane są bliskie nam hasła: „Nic
o was bez was”, „Nic o Ukrainie bez Ukrainy”. Hasło
to jest wspólne tradycji wielu narodów naszego regionu. Polskie wolnościowe tradycje, tradycje oporu przeciwko imperialnej opresji, są wciąż żywe i pozostają
źródłem inspiracji dla całego wolnego świata, w tym
także dla Stanów Zjednoczonych.
Wkrótce w Polsce gotowość operacyjną osiągnie
amerykańska baza obrony przeciwrakietowej w Redzikowie. Do Polski przeniesione zostało także stałe
wysunięte dowództwo V korpusu armii amerykańskiej. Będziemy dążyć do systemowej, trwałej obecności wojsk amerykańskich na naszym terytorium.
Będzie to naszym zdaniem sprzyjać globalnej wiarygodności Stanów Zjednoczonych jako przywódcy wolnego świata i dostarczyciela globalnego, strategicznego odstraszania. W tych relacjach Polska nie jest
wyłącznie konsumentem bezpieczeństwa, które zapewniają Europie Stany Zjednoczone, samodzielnie
i poprzez Sojusz Północnoatlantycki, ale jest też suwerennym partnerem wnoszącym wkład do wspólnej
polityki. Świadczy o tym szczególnie współpraca
w zakresie pozyskania przez polskie Siły Zbrojne
uzbrojenia amerykańskiej produkcji, w tym samolotów F-35, systemu Patriot, czołgów Abrams i wyrzutni rakietowej HIMARS.
Polska od lat buduje współpracę energetyczną ze
Stanami Zjednoczonymi, w tym szczególnie w zakresie zakupu skroplonego gazu ziemnego od amerykańskich dostawców. Nasza współpraca ze Stanami Zjednoczonymi przyniosła obu stronom wymierne korzyści w obliczu potrzeby odcięcia się od surowców
z Rosji. Kontrakty zawarte w minionych latach
umożliwiają pozyskanie przez Polskę rocznie ze Stanów Zjednoczonych około połowy polskiego zapotrzebowania na gaz.
Z satysfakcją przyjęliśmy korektę w polityce amerykańskiej w sprawie niemiecko-rosyjskiej współpracy energetycznej, gdy doszło do rosyjskiej agresji na
Ukrainę. Wnieśliśmy także bardzo poważny wkład

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
w ukształtowanie przekonania, że współpraca transatlantycka winna służyć zmniejszeniu udziałów surowców pochodzących z Rosji w Europie, ale przede
wszystkim w polskim portfelu energetycznym.
Perspektywicznym obszarem współpracy jest energetyka nuklearna. Decyzja polskich władz o wyborze
amerykańskich technologii do budowy trzech reaktorów pierwszej polskiej elektrowni jądrowej nie tylko wzmocni bezpieczeństwo energetyczne Polski, lecz
także jeszcze silniej zwiąże Polskę i Stany Zjednoczone jako partnerów z uwagi na swój strategiczny charakter i ekskluzywność cywilnych technologii nuklearnych. Osobno rozwijana jest współpraca w zakresie
opracowywania i pozyskiwania małych modułowych
reaktorów jądrowych, SMR-ów.
Z satysfakcją stwierdzam, że systematycznie rośnie wartość wymiany handlowej między Polską i Stanami Zjednoczonymi, które są ósmym partnerem handlowym Polski. Stany Zjednoczone są również drugim państwem, jeśli chodzi o bezpośrednie inwestycje
zagraniczne w Polsce. Oznacza to, że pomimo rosyjskiej agresji na Ukrainę i toczącej się za naszą wschodnią granicą wojny w Polsce istnieje sprzyjający i bezpieczny klimat dla amerykańskich inwestycji bezpośrednich.
Panie i Panowie Posłowie! Jednym z najważniejszych dla nas partnerów politycznych pozostaje Wielka Brytania. Żałujemy, że w związku z jej wyjściem
z Unii Europejskiej zakres naszej współpracy uległ
ograniczeniu, ale z pełnym szacunkiem odnosimy się
do demokratycznego wyboru narodów Zjednoczonego
Królestwa modelu i kierunku rozwoju, zgodnie z którym udział w procesie integracji europejskiej stał się
po prostu nieatrakcyjny. Wielka Brytania pozostaje
dla Polski jednym z najbliższych partnerów ze względu na silne więzi historyczne i społeczne, polską diasporę zamieszkującą Zjednoczone Królestwo, a także
wkład w obronę pokoju w Europie i na świecie. Stale
potwierdza ona swoją kluczową rolę dla bezpieczeństwa europejskiego, systematycznie zwiększając swoje zaangażowanie w obronę wschodniej flanki NATO
oraz we wsparcie wojskowe dla Ukrainy, którego to
wsparcia jest, obok Stanów Zjednoczonych i Polski,
jednym z liderów.
Jesienią 2021 r. rząd brytyjski najszybciej z naszych zachodnich sojuszników zareagował na hybrydowy atak ze strony Białorusi, kierując kompanię
wojsk inżynieryjnych do zabezpieczenia granicy polsko-białoruskiej. W zeszłym roku rozmieścił w Polsce
system obrony przeciwlotniczej i przeciwrakietowej
Sky Sabre, dodatkowe siły lądowe oraz czołgi Challenger 2. Brytyjskie samoloty zostały skierowane do
wzmocnienia ochrony przestrzeni powietrznej nad
Polską i Rumunią. Wielka Brytania jako państwo
ramowe NATO zwiększyła także obecność wojskową
w Estonii.

157

Z punktu widzenia naszej polityki zagranicznej
należy podkreślić wspólnotę celów i metod, jaka dała
o sobie znać w związku ze wznowieniem rosyjskiej
agresji na Ukrainę. Podczas gdy inni sojusznicy obawiali się, że dozbrajanie Ukrainy będzie zmarnowanym wysiłkiem, gdyż nie będzie ona w stanie się
obronić, rząd brytyjski podzielał nasze oceny, że
Ukraina skutecznie będzie się bronić. Od początku
wznowienia rosyjskiej agresji Wielka Brytania obok
Polski należy do czołówki dostarczycieli pomocy wojskowej, humanitarnej i finansowej dla Ukrainy. Polska i Wielka Brytania od lat współpracują w zakresie
szkolenia armii ukraińskiej. Wspólnie w ciągu ostatnich lat wyszkoliliśmy kilkadziesiąt tysięcy ukraińskich żołnierzy. Będziemy tę współpracę kontynuować także w ramach nowego formatu bliskiej współpracy politycznej grupującego Wielką Brytanię, Polskę i Ukrainę.
Satysfakcją napawa fakt, iż znakomitej współpracy politycznej towarzyszy wzrost obrotów handlowych między naszymi państwami. Wielka Brytania,
mimo pandemii COVID-19 oraz opuszczenia Unii
Europejskiej i jej wspólnego rynku, pozostaje czwartym największym rynkiem eksportowym dla polskiej
gospodarki. Z tego powodu, a także uwzględniając
wagę współpracy w dziedzinie bezpieczeństwa, Polska jest żywotnie zainteresowana polubownym rozstrzyganiem sporów unijno-brytyjskich na tle implementacji unijno-brytyjskich umów o wystąpieniu
z 2019 r. i współpracy z 2020 r.
Wysoka Izbo! Ostatnie 2 lata charakteryzują się
intensyfikacją polsko-francuskiej współpracy politycznej, także w ramach Trójkąta Weimarskiego,
a także współpracy wojskowej i gospodarczej. To
wzmocnienie relacji między naszymi państwami wynika z rosyjskiej agresji na Ukrainę. Łączy nas z Francją ocena tej sytuacji oraz polityka zmierzająca do
okazywania wszelkiego możliwego wsparcia Ukrainie przez wspólnotę międzynarodową, w tym państwa Unii Europejskiej i jej instytucje oraz Sojusz
Północnoatlantycki. Ściśle współpracujemy z Francją
w działaniach zmierzających do rozszerzenia koalicji
państw uczestniczących w przekazywaniu Ukrainie
nowoczesnego sprzętu niezbędnego do prowadzenia
skutecznej wojny obronnej. Szczególnie intensywnie
staramy się do tego przekonywać naszych niemieckich sojuszników.
Z satysfakcją obserwujemy ewolucję stanowiska
Francji w sprawie rozszerzenia Unii Europejskiej,
szczególnie poparcie przez Francję decyzji o przyznaniu Ukrainie statusu państwa kandydującego. Rosja
dąży do narzucenia nam takiej interpretacji polityki
europejskiej, która wyklucza członkostwo Ukrainy
w instytucjach zachodniego świata. To dlatego zdecydowane stanowisko Francji, odrzucające tę rosyjską wizję Europy, ma tak istotne znaczenie dla przyszłości naszego kontynentu. Jednocześnie ze sceptycyzmem podchodzimy do francuskich inicjatyw doprowadzenia do jakiejś formy rozmów między Rosją
i Ukrainą. Nie odnotowujemy niestety żadnych sy-

158

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
gnałów świadczących o tym, by Rosja była gotowa
zrewidować swoją politykę terytorialnych podbojów.
Ewentualne wygenerowanie takich rozmów nie może
się wiązać z żadnymi specjalnymi gwarancjami dla
Rosji, poza oczywiście przestrzeganiem norm prawa
międzynarodowego, które stanowią gwarancję pokoju dla wszystkich innych państw.
Wysoko cenimy sobie natomiast rosnące zaangażowanie Francji w politykę odstraszania Rosji w ramach NATO. Francja jest obecna na wschodniej flance NATO jako państwo ramowe poprzez swoją obecność w Rumunii oraz w Estonii, gdzie uczestniczy
w nadzorze lotniczym i morskim tego obszaru. Co
więcej, należy z uznaniem odnotować udział francuskiego lotnictwa w misji patrolowania przestrzeni
powietrznej nad Polską.
Intensyfikacji ulega nasza współpraca w dziedzinie uzbrojenia oraz koordynacja wymiany wojskowo-technicznej i przemysłowej. Jednym z kluczowych
jej obszarów jest domena kosmiczna. W ostatnich
dniach ubiegłego roku została podpisana umowa
przewidująca pozyskanie przez Polskę dwóch satelitów tworzących wraz z infrastrukturą naziemną
system obserwacji Ziemi, który znacznie zwiększy
potencjał informacyjny polskich Sił Zbrojnych i będzie mieć także zastosowanie cywilne.
Godnym uznania jest fakt, że ożywieniu relacji
politycznej z Francją towarzyszy wzrost kontaktów
i współpracy gospodarczej. Rośnie nasza wymiana
handlowa, która w ubiegłym roku osiągnęła rekordowy poziom. Będziemy dążyć do tego, by współpraca
polsko-francuska objęła także udział w odbudowie
Ukrainy. Francja dysponuje w tej dziedzinie unikalnym doświadczeniem, a Polska, ze względu na położenie geograficzne i wspólną granicę z Ukrainą, może
zapewnić francuskim przedsiębiorstwom działającym
na Ukrainie wyjątkowo sprzyjające warunki.
Panie i Panowie Posłowie! Jednym z naszych najważniejszych sojuszników i politycznych partnerów
jest Republika Federalna Niemiec. Ostatnie trzy dekady bezsprzecznie zasługują na nazwanie ich epoką
wyjątkową w historii naszych relacji, które sięgają
przecież ponad 1000 lat. Integrujemy się w Unii
Europejskiej, prowadzimy dialog polityczny w formacie Trójkąta Weimarskiego, jesteśmy sojusznikami w NATO. Ponad 20 lat temu Polska przejęła od
Niemiec odpowiedzialność za bezpieczeństwo wschodniej flanki Sojuszu. Z roku na rok bite są kolejne rekordy naszych obrotów handlowych.
Mógłbym zakończyć swoją wypowiedź na temat
wzajemnych relacji tą konstatacją i stwierdzeniem,
że będziemy dążyć w naszej polityce do wzmacniania
wszystkich pozytywnych tendencji i osiągnięć ostatnich trzech dekad, ale ze względu na szczególny charakter relacji polsko-niemieckich, ich historię oraz
ich znaczenie dla przyszłości Europy, a nawet szerzej
– dla porządku międzynarodowego, wymagają one
bardziej szczegółowego omówienia.

Duża część norm obowiązującego prawa międzynarodowego ukształtowana została w związku lub
pod wpływem doświadczeń z polityką Niemiec, a więc
z polityką, której szczególnie doświadczyła Polska
i której doświadczyli Polacy. To dlatego jest naszym
obowiązkiem dążyć do nadania stosunkom polsko-niemieckim kształtu, który można byłoby określić
modelowym w stosunkach międzynarodowych. Co
zatem należy uczynić, by taki modelowy stan naszych relacji osiągnąć? Trzy kwestie mają tu zasadnicze znaczenie.
Po pierwsze, zgadzamy się z kanclerzem Olafem
Scholzem, że rosyjska agresja na Ukrainę jest wydarzeniem haniebnym i momentem przełomowym w historii Europy. Podzielamy jego opinię, że nic w Europie nie będzie już takie samo, a zatem europejska
architektura bezpieczeństwa i polityka obronna sojuszników muszą ulec zmianie, aby udzielić skutecznej pomocy Ukrainie i nie dopuścić do rozlania się
konfliktu na cały kontynent. Z satysfakcją odnotowaliśmy zapowiedź, iż w polityce niemieckiej nastąpi epokowa zmiana, owa zeitenwende. Wzywaliśmy
naszych niemieckich partnerów do takiego zwrotu
od lat. Cieszy nas zatem fakt przyznania się niemieckiej klasy politycznej do błędów i ostatecznej porażki
dotychczasowej, prowadzonej w zasadzie nieprzerwanie od czasów Willego Brandta, polityki zbliżania ze
Związkiem Sowieckim, a później z Rosją.
Domagaliśmy się porzucenia polityki przymykania oczu na agresywny charakter rosyjskiej polityki,
która z roku na rok przybierała na sile. Wskazywaliśmy na bezpośrednie zagrożenie dla pokoju w Europie, jakie wiązało się z budową Gazociągu Północnego. Budowa pierwszej nitki tego gazociągu była
kontynuowana pomimo rosyjskiej agresji na Gruzję
w 2008 r. i przy pełnym wsparciu niemieckiego rządu,
który zaproponował wówczas Rosji, niejako w nagrodę, Partnerstwo dla Modernizacji. Budowa drugiej
nitki Gazociągu Północnego została przez Niemcy
zainaugurowana rok po rosyjskiej agresji na Ukrainę, aneksji Krymu i okupacji Donbasu, gdy Rosja
objęta już była unijnymi sankcjami.
Nasze ostrzeżenia rząd Niemiec ignorował, przedkładając współpracę z Rosją i ekonomiczne korzyści
z niej wynikające ponad obronę pokoju w Europie i bezpieczeństwo swoich sojuszników i partnerów, w tym Polski oraz pozostałych krajów Europy Środkowej i Wschodniej. Dlatego dzisiaj oczekujemy, że nasze bezpieczeństwo i nasze interesy będą traktowane w polityce
Niemiec priorytetowo. (Oklaski) Taka niemiecka polityka jest możliwa. Taka niemiecka polityka jest
potrzebna. Na taką politykę Niemiec, opartą o empatię wobec interesów własnych sojuszników, czekamy.
Pierwszym znaczącym krokiem takiej polityki
byłaby zmiana niemieckiego stanowiska wobec aktu
stanowiącego Rosja – NATO, który, jak wspomniałem, nakładał ograniczenia w rozlokowaniu istotnych sił wojskowych NATO na wschodniej flance
Sojuszu. Rząd Niemiec bronił tej deklaracji w przeszłości, mimo że Rosja dokonała aneksji Krymu, a dziś
bombarduje Kijów. Nikt nie przyjmie z większą sa-

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
tysfakcją zmiany niemieckiej polityki w tym zakresie
niż Polska, państwa wschodniej flanki NATO (Oklaski), a zwłaszcza Ukraina, która deklaruje, iż poprzemy niemiecką inicjatywę przeniesienia tego dokumenty do niechlubnej historii. (Oklaski)
Po drugie, przedstawiciele najwyższych władz niemieckich niejednokrotnie uzasadniali przyznawanie
Rosji priorytetów w niemieckiej polityce zagranicznej
wobec Europy Środkowo-Wschodniej dążeniem do naprawienia krzywd i zadośćuczynienia Moskwie za
napaść Rzeszy Niemieckiej na Związek Sowiecki
w 1941 r. W ten sposób była uzasadniana nawet budowa Gazociągu Północnego. Szanując moralne motywacje niemieckiej polityki oraz uznając potrzebę
zadośćuczynienia za krzywdy i szkody wyrządzone
przez Niemcy w okresie II wojny światowej, stwierdzić
należy, że wiarygodność tych motywacji opiera się na
jednakowym podejściu do wszystkich ofiar i wyrządzonych szkód bez względu na wyznanie, narodowość, pochodzenie i obywatelstwo. Niemcy mają wobec Polski i Polaków czy np. wobec Ukraińców nie
mniejszy dług niż wobec Rosjan.
Ten dług Niemiec wobec Polski wciąż jest niestety nieuregulowany. Ten stan rzeczy dramatycznie
obciąża nasze relacje. Dowodem na to są kolejne
uchwały Wysokiej Izby wskazujące, wzywające do
rozwiązania problemu braku niemieckiego zadośćuczynienia dla Polski za straty, jakie poniosła wskutek niemieckiej agresji i okupacji w latach 1939–1945.
Wykonując wolę Wysokiej Izby wyrażoną w uchwale
z 14 września 2022 r., na początku października oficjalnie wystąpiliśmy do rządu Niemiec o podjęcie
rozmów w sprawie jednoznacznego przyjęcia politycznej, historycznej, prawnej oraz finansowej odpowiedzialności za wszystkie krzywdy i szkody wyrządzone Polsce i jej obywatelom w wyniku rozpętania
przez III Rzeszę Niemiecką II wojny światowej i traktatowe uregulowanie tej sprawy. (Oklaski) Na początku stycznia otrzymaliśmy oficjalną odpowiedź na
nasze wystąpienie, w której rząd Republiki Federalnej Niemiec stwierdził, że nie jest zainteresowany
rozmowami na ten temat, gdyż uważa sprawę zadośćuczynienia za skutki niemieckiej zbrojnej napaści na
Polskę za zamkniętą i uregulowaną. Zatem między
Polską, ofiarą niemieckiej napaści, a Niemcami,
agresorem, sprawcą szkód i cierpień, istnieje różnica
zdań w tej sprawie.
Problem istnieje i będziemy konsekwentnie dążyć
do jego rozwiązania. Nie istnieje bowiem żaden system moralny ani porządek prawny, w którym o odpowiedzialności moralnej czy materialnej wobec ofiary zbrodni decyduje wyłącznie sprawca tej zbrodni,
a więc agresor. (Oklaski) Będziemy także przekonywać naszych niemieckich partnerów, że rozwiązanie
problemu braku niemieckiego zadośćuczynienia dla
Polski i Polaków leży zarówno w obopólnym interesie,
jak i w uniwersalnym interesie społeczności międzynarodowej. Wszak naszym celem jest stworzenie sys-

159

temu, w którym wszczynanie wojen będzie nieopłacalne, a agresor zawsze będzie musiał wypłacić odszkodowanie za wyrządzone krzywdy i szkody. Tego będziemy domagać się od Rosji wobec Ukrainy. To jest
konieczne w relacjach między Niemcami a Polską.
(Oklaski)
Po trzecie, chciałbym paniom i panom posłom szerzej przedstawić nasz stosunek do niemieckich aspiracji przywódczych w Europie. Jak zapowiedziałem,
z uwagą będziemy obserwować zapowiadany zwrot
w polityce Niemiec, ową epokową zmianę. Mamy przy
tym nadzieję, że będzie ona oznaczała także odejście
od dotychczasowej niemieckiej praktyki polegającej na
nacjonalizowaniu korzyści z integracji w Unii Europejskiej i ochoczym dzieleniu się jej kosztami, a także
konsekwencjami niemieckich błędów z innymi członkami Unii. M.in. ze względu na tę dotychczasową
praktykę Niemiec nie ma w Europie powszechnego
zainteresowania tym, aby powierzyć Niemcom przywództwo kontynentu. Nie mamy zatem wątpliwości,
iż Europa nie potrzebuje niemieckiego przywództwa,
nie potrzebuje ograniczania równości państw członkowskich w sprawach fundamentalnych dla ich suwerenności (Oklaski) – nie potrzebuje tego – za pomocą
rozszerzania metody podejmowania decyzji w Unii
Europejskiej większością głosów. Znamienne jest to,
że Niemcy nie proponują takiego samego usprawnienia procesu decyzyjnego w Sojuszu Północnoatlantyckim, na forum którego bronią jednomyślności.
Niemcy są i pozostaną naszym sojusznikiem i ważnym politycznym partnerem, ale będziemy dążyć do
takiego kształtu naszych dwustronnych relacji, w którym pojęcie partnerstwa będzie jednakowo rozumiane przez obie strony, jako relacja dwóch równych
sobie podmiotów. (Oklaski) Będziemy więc zachęcać
niemieckich partnerów do tego, aby w swojej polityce
dokonali historycznego zwrotu także wobec Polski
i jej interesów. Wierzymy, że taka zmiana leży w interesie obu państw oraz całej Europy.

Marszałek:
Dziękuję, panie ministrze.
Drugą część wystąpienia… Pan minister będzie
kontynuował po przerwie.
Zarządzam 15-minutową przerwę.
(Przerwa w posiedzeniu od godz. 10 min 35
do godz. 10 min 53)

Marszałek:
Wznawiam obrady.
Kontynuujemy rozpatrywanie punktu 16. porządku dziennego.
Proszę ministra spraw zagranicznych pana Zbigniewa Raua o kontynuowanie swojego wystąpienia.

160

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau:
Panie i Panowie Posłowie! Chciałbym pokrótce
omówić naszą politykę wobec pozostałych państw
sojuszniczych. Stosunek naszych partnerów do rosyjskiej agresji na Ukrainę oraz poziom ich zaangażowania w udzielanie jej pomocy w odpieraniu rosyjskiej agresji są dla nas podstawowym kryterium
określającym zakres i intensywność naszej współpracy dwustronnej w najbliższej perspektywie.
Należy z satysfakcją stwierdzić, iż od czasu agresji Rosji na Ukrainę mogliśmy liczyć na dobre koalicyjne współdziałanie ze strony Kanady, Norwegii,
Danii, Szwecji, Finlandii, Włoch, Hiszpanii, Grecji,
Portugalii, Królestwa Niderlandów, Belgii i Luksemburga. Wspólnie podkreślamy znaczenie NATO dla
bezpieczeństwa europejskiego i konieczność skutecznej koordynacji inicjatyw unijnych w polityce obronnej z planami i z działaniami Sojuszu. Łączy nas
także dążenie do wymierzenia sprawiedliwości sprawcom zbrodni na pokoju, czyli rosyjskiej napaści na
Ukrainę oraz zbrodni wojennych popełnianych przez
siły rosyjskie w toku tej wojny.
Ważną rolę w NATO oraz w polityce odstraszania
i powstrzymywania rosyjskiej agresji przeciwko
Ukrainie odgrywa Kanada. Nasze relacje z Kanadą
są znakomite. Współpracujemy w ramach wysuniętej
obecności NATO na wschodniej flance, wspólnie
szkolimy ukraińskich żołnierzy, oferujemy pomoc
uchodźcom i dostarczamy niezbędnego uzbrojenia
walczącej Ukrainie. Bez wątpienia będziemy nasz
sojusz z Kanadą rozwijać i umacniać.
Nasza współpraca z państwami Europy Północnej
jest wzorowa i zwiększa nie tylko wspólne klasyczne
bezpieczeństwo, ale także już przyczynia się do poprawy bezpieczeństwa energetycznego całej Europy.
Służą temu m.in. wspólne przedsięwzięcia z Danią
i Norwegią, z którymi niedawno ukończyliśmy projekt Baltic Pipe i działamy na rzecz ambitnego rozwoju morskiej energetyki wiatrowej. Jednocześnie
jesteśmy przekonani, że członkostwo Szwecji i Finlandii w NATO będzie domknięciem luki w instytucjonalnej architekturze współpracy w naszym regionie. Dlatego już w maju ub.r. zadeklarowaliśmy gotowość przyjścia obu państwom z pomocą zbrojną,
gdyby zostały zaatakowane w okresie trwania procedury akcesyjnej do Sojuszu.
W relacjach z Hiszpanią i Włochami będziemy
kontynuować tradycję regularnych konsultacji międzyrządowych. Z Hiszpanią tworzymy grupę przyjaciół polityki spójności Unii Europejskiej opartą na
przekonaniu o konieczności utrzymania mechanizmów działania wspólnotowego na rzecz rozwoju
przedsiębiorczości i innowacyjności, również w regionach mniej zaawansowanych gospodarczo.
Polsko-włoska i polsko-hiszpańska współpraca
polityczna mogą też sprawić, że refleksja nad dalszym pogłębianiem integracji europejskiej – często
zmonopolizowana przez najbardziej wpływowe pań-

stwa członkowskie Unii – stanie się bardziej pluralistyczna. Jesteśmy przekonani, że Włochy i Hiszpania
będą naszymi niezachwianymi sojusznikami w tej
sprawie.
Z Królestwem Niderlandów prowadzimy regularny dialog ekspercki – w kwestiach europejskich i bezpieczeństwa – w ramach Konferencji Utrechckiej,
która w tym roku odbędzie się już po raz 32., tym
razem w Polsce.
W tym kontekście chcę podkreślić, iż będziemy
pogłębiać dialog polityczny z azjatyckimi partnerami
strategicznymi – Japonią i Republiką Korei. Podzielają one naszą ocenę rosyjskiej agresji na Ukrainę i intensyfikują współpracę z NATO, co potwierdził zeszłoroczny szczyt Sojuszu w Madrycie.
Japonia, dzięki objęciu w tym roku niestałego
miejsca w Radzie Bezpieczeństwa ONZ, zyskuje na
znaczeniu jako państwo współkształtujące dyskusję
na temat najistotniejszych wyzwań dla bezpieczeństwa międzynarodowego.
Będziemy też rozwijać współpracę gospodarczą,
w tym zabiegać o kolejne inwestycje japońskie i południowokoreańskie oraz działania na rzecz poprawy
bezpieczeństwa energetycznego Polski, o czym świadczy już zapowiedź budowy elektrowni jądrowej w kooperacji z koreańskimi partnerami. Republika Korei
staje się również coraz ważniejszym partnerem w wymiarze obronności – dostawy południowokoreańskiego uzbrojenia przysłużą się modernizacji naszych Sił
Zbrojnych i wzmocnią bezpieczeństwo Polski, przekładając się także na potencjał odstraszania i obrony
NATO na wschodniej flance.
Obchody 50. rocznicy nawiązania stosunków dyplomatycznych Polski z Australią w 2022 r. oraz zdecydowana pomoc militarna, gospodarcza i humanitarna tego państwa dla Ukrainy są dowodem naszych
bliskich relacji. Mamy nadzieję, że dalsze wzmocnienie tych relacji w nadchodzącym roku nastąpi przy
współpracy dwustronnej w perspektywie politycznej,
gospodarczej i międzyludzkiej, a temu mogłaby służyć organizacja wizyt na najwyższym szczeblu.
Panie i Panowie Posłowie! Polska tradycja sprzeciwu wobec dyktatu mocarstw i przywiązanie do zasady suwerennej wolności i równości państw, czyli
równego prawa narodów do wyboru modelu rozwoju,
sojuszy i członkostwa w instytucjach integracyjnych,
zobowiązują nas do sprzeciwu wobec kreślenia ostatecznych granic Unii Europejskiej i NATO oraz konsekwentnego opowiadania się za polityką otwartych
drzwi i wspierania aspiracji członkowskich zarówno
państw Europy Wschodniej, jak i Bałkanów Zachodnich. Wspieramy wysiłki integracyjne Bałkanów
Zachodnich, dlatego cieszy nas niedawne przyznanie Bośni i Hercegowinie statusu kandydata do
członkostwa w Unii oraz rozpoczęcie negocjacji akcesyjnych z Albanią i Macedonią Północną, a także
decyzja zniesienia od 2024 r. wiz dla obywateli
Kosowa, z którym kilka miesięcy temu Polska nawiązała stosunki konsularne. Nadal wspieramy bezpieczeństwo tego państwa dzięki obecności wojsko-

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
wej i policyjnej w ramach misji NATO i Unii Europejskiej. Niezmiennie sprzeciwiamy się upolitycznieniu procesu rozszerzania i opowiadamy się za utrzymaniem jego technicznej natury, także w rozmowach
z Serbią i Czarnogórą. Równolegle zachęcamy rządy
państw regionów do podwojenia wysiłków na rzecz
demokratyzacji.
Zauważamy szkodliwe dla państw regionu działania Rosji, której celem pozostaje utrzymanie pozytywnych przemian transformacyjnych jak najdalej od
swoich granic, także poprzez wzniecanie sporów i dezinformację na Bałkanach. Przestrzegamy naszych bałkańskich partnerów przed podatnością na takie działania i pozostajemy gotowi do dzielenia się z nimi
doświadczeniami w zakresie zwalczania dezinformacji oraz wspierania integracji europejskiej m.in. za
pomocą instrumentów dwustronnych, a także poprzez proces berliński.
Wysoka Izbo! Partnerstwo Wschodnie, którego
jednym z inicjatorów, a następnie animatorów w Unii
Europejskiej, była Polska, przygotowało Ukrainę
i Mołdawię do statusu kandydata do Unii Europejskiej. To dzięki politycznym inwestycjom dokonanym
w przeszłości w instrument Partnerstwa Wschodniego możliwe było natychmiastowe zaproponowanie
przez pana prezydenta Andrzeja Dudę, aby w odpowiedzi na rosyjską agresję Unia Europejska przyznała Ukrainie status kandydata do członkostwa. Propozycja została przez państwa Unii Europejskiej i Komisję Europejską przyjęta. To z polskiej inicjatywy,
w czasie, gdy na ukraińskie miasta spadały bomby,
Europa zdecydowała się na krok, którego bała się
wykonać wcześniej. W ten sposób dokonała się mentalna rewolucja, która zmienia nie tylko nasz region,
ale także – jestem o tym przekonany – zmieni całą
Europę.
Pozwolą państwo, że teraz powiem kilka słów
o tym, jak wyobrażam sobie przyszłość stosunków
polsko-ukraińskich i politykę rządu w tej sprawie.
Przede wszystkim Rzeczpospolita Polska będzie nadal dokładać wszelkich możliwych starań, aby Ukraina pokonała wojska rosyjskie i odzyskała suwerenność
na całym swoim uznawanym międzynarodowo terytorium. Dołożymy także wszelkich starań, aby umożliwić
Ukrainie jak najszybsze członkostwo w strukturach
wolnego świata, którego instytucjonalnymi formatami w naszym regionie są Unia Europejska i NATO.
Będziemy to czynić w imię najbardziej żywotnego,
egzystencjalnego interesu Polski. Bezpieczna Ukraina to bezpieczna Polska, to pokojowa Europa. To jest
sprawa naszej racji stanu, dlatego Polska jest sprzymierzeńcem Ukrainy w obronie pokoju, powstrzymywaniu rosyjskiego imperializmu i dążeniu do obrony
norm prawa międzynarodowego. Chwała Ukrainie,
że stawiła tak skuteczny opór. (Oklaski)
Pragnęlibyśmy, aby w przyszłości Ukraina była
czymś więcej niż tylko partnerem w ramach Unii

161

Europejskiej i NATO oraz czymś więcej niż dobrym
sąsiadem, z którym mamy przyjazne relacje oraz dobrą współpracę gospodarczą. Naszym celem jest takie ukształtowanie wzajemnych relacji, aby między
Polską i Ukrainą wyeliminować potencjał do jakichkolwiek poważniejszych tarć na tle interpretacji historii czy położenia obywateli identyfikujących się
z polską mową, kulturą i tradycjami. Polacy i Ukraińcy nie tylko u siebie w ojczyźnie, ale i w drugim
kraju powinni czuć się jak u siebie w domu.
Rosyjska agresja tak bardzo zbliżyła nasze narody i dostarczyła tak ogromnego społecznego kapitału sympatii i zaufania, że stoimy przed unikatową w ostatnich stuleciach szansą odtworzenia
zniszczonej przez niemieckich i moskiewskich zaborców oraz bolszewicki totalitaryzm wspólnoty polsko-ukraińskiej. Kilkaset lat wspólnych dziejów dowodzi
zaś, że gdy Polacy i Ukraińcy współpracują, to zwiększa się bezpieczeństwo i dobrobyt całego regionu,
a także nasza pozycja wobec państw zachodnich.
Natomiast gdy między nami powstają spory i konflikty, to – jak przekonywał jeszcze w XIX w. wielki
ukraiński pisarz Pantełejmon Kulisz – wzmacniamy
tylko wschodniego despotę, wzmacniamy Moskwę.
W obliczu rosyjskiego imperializmu republikańska
tradycja naszej starej Rzeczypospolitej staje się
atrakcyjna dla wszystkich związanych z nią narodów – Ukraińców, Polaków, Litwinów i Białorusinów. To jest ideowy potencjał, który będziemy chcieli wzmacniać, tworząc z niego fundament pod przyszłą ścisłą współpracę polityczną. (Oklaski) A zatem
w XXI w. wspólnota Polski i Ukrainy winna przejawiać się jako trwała współpraca dwóch bardzo bliskich sobie językowo, kulturowo i mentalnie narodów zamieszkujących w dwóch suwerennych państwach. (Oklaski) W tym duchu podczas ostatniej
wizyty państwowej prezydenta Wołodymyra Zełenskiego w Polsce prowadziliśmy rozmowy o nowym
podejściu do wzajemnych relacji także w sprawach
związanych z historią oraz upamiętnianiem ofiar
wojen, represji i mordów.
Panie i Panowie Posłowie! Nowym zadaniem polskiej dyplomacji będzie takie wykorzystanie instrumentów partnerstwa, aby wspomagać Ukrainę i Mołdawię
w procesie akcesji do Unii, a Gruzję w kontynuowaniu
wdrażania proeuropejskich reform, by w przyszłości
również uzyskała status kandydata. Pragniemy sukcesu modernizacji Mołdawii jako dobrego, motywującego
przykładu dla narodów Europy Wschodniej. Potrzebujemy sukcesu Mołdawii jako gwarancji, że Rosja nie
zdoła otworzyć tam kolejnego frontu w wojnie przeciwko Ukrainie i całej Europie.
Dlatego konsekwentnie, z dużym zaangażowaniem
wspieramy proces proeuropejskich reform w Mołdawii. Jest to szczególnie istotne wobec nasilającej się
presji politycznej, gospodarczej oraz energetycznej ze
strony Rosji. W 2022 r. udzieliliśmy Kiszyniowowi
wsparcia finansowego oraz organizacyjnego w obliczu napływu uchodźców z Ukrainy. Polska jest wiodącym dostarczycielem pomocy rozwojowej dla Moł-

162

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
dawii, m.in. w obszarach polityki regionalnej, rozwoju obszarów wiejskich, rewitalizacji miast, tworzenia
efektywnego systemu obrony cywilnej. Prężnie działa kiszyniowski oddział Fundacji Solidarności Międzynarodowej, dzielimy się know-how polskiej transformacji.
Zachęcamy partnerów z Unii do wspierania dalszych wysiłków integracyjnych tych państw, co przybliży nas do wspólnego celu, jakim jest poszerzenie
obszarów bezpieczeństwa, stabilności i dobrobytu
w Europie. Równocześnie chcemy rozwijać dwustronnie korzystne kontakty z Armenią i z Azerbejdżanem, mając nadzieję na postępy procesu pokojowego
między nimi.
Patrząc na sąsiadów naszych sąsiadów, państw Partnerstwa Wschodniego, zamierzamy kontynuować współpracę polityczną i gospodarczą z państwami Azji Centralnej, szczególnie z Kazachstanem i Uzbekistanem.
Wysoka Izbo! Odrębnym zagadnieniem są nasze
relacje z Białorusią. Naszym długookresowym celem
jest Białoruś demokratyczna, wolna i niepodległa.
Polska nie będzie bezpieczna tak długo, jak długo jej
sąsiedzi nie będą wolni i suwerenni, zdolni do demokratycznego decydowania o swoim ustroju i kierunku
rozwoju. Nie mamy wątpliwości, że miejsce Białorusinów jest we wspólnym europejskim domu, na którego tradycje składa się także dziedzictwo dawnej naszej
politycznej wspólnoty Rzeczy Pospolitej. Polska będzie
konsekwentnie do takiej przyszłości Białorusi dążyć,
udzielając tymczasowego schronienia wszystkim, którzy nie mogą dziś czuć się na Białorusi jak u siebie
w domu i którym grozi tam niebezpieczeństwo ze
względu na ich polityczne przekonania.
Dziś postrzegamy Białoruś jako państwo całkowicie uzależnione od agresywnej Rosji, rządzone
przez pozbawiony jakiejkolwiek demokratycznej, społecznej legitymacji reżim, który zamienił ojczyznę
Białorusinów w wielkie więzienie, a Rosji udostępnia
swoje terytorium do przeprowadzania ataków na
Ukrainę. Jakiś czas temu skierowaliśmy wobec władz
Białorusi propozycję, która zmierzała do zwiększenia
pola politycznego manewru, także manewru gospodarczego, w zamian za zaprzestanie represji i prześladowań. Niestety prowadzone rozmowy nie przyniosły
satysfakcjonującego nas rezultatu. Białoruskie władze kontynuują represje wobec własnego społeczeństwa oraz wrogą politykę wobec Polski, czego jednym
z elementów jest sprowokowany przez reżim Łukaszenki kryzys graniczny. Taka polityka będzie miała
konsekwencje dla naszych relacji.
Taką politykę zakończyć będą mogły jedynie demokratyczne przemiany na Białorusi, które pozwolą
temu państwu ponownie skorzystać z oferty współpracy w ramach Partnerstwa Wschodniego. Dlatego
Polska wspiera i będzie wspierać białoruskie środowiska niezależne, w tym media, białoruskich uchodźców, studentów i przedsiębiorców. (Oklaski) Będzie-

my się domagali zwolnienia więźniów politycznych,
w tym działaczy organizacji polskich z Andrzejem
Poczobutem na czele. (Oklaski) Jeśli władze białoruskie w dalszym ciągu będą odmawiały jego zwolnienia, będą kontynuować represje wobec swoich
obywateli, w tym przedstawicieli polskiej mniejszości, jeśli w dalszym ciągu będą prowokować atak
migracyjny na granicy z Polską, będziemy konsekwentnie dążyć do nakładania przez Unię Europejską kolejnych sankcji, a także stosować pełną gamę
represaliów będących w naszej suwerennej dyspozycji. (Oklaski)
Panie i Panowie Posłowie! Agresywna polityka Federacji Rosyjskiej pozostaje największym zagrożeniem
dla pokoju w Europie, w tym bezpieczeństwa Polski.
Ponad rok temu, 24 lutego 2022 r., Rosja rozpoczęła
brutalną inwazję na Ukrainę, kolejny raz demonstrując dążenie do podporządkowania sobie sąsiednich
narodów, dążenie, którego ofiarą tak wiele razy stawała się również Polska. W toku inwazji zobaczyliśmy
obrazy, które znaliśmy z naszej własnej historii, niejednokrotnie z osobistych doświadczeń naszych rodzin: mordy, grabieże, gwałty, tortury, wywózki, niszczenie infrastruktury cywilnej i pogarda dla ludzkiego życia. W naszej części świata wiemy zbyt dobrze,
z czym wiąże się rosyjska agresja i jak wygląda rosyjski sposób prowadzenia wojny. W zeszłym roku Rosja
po raz kolejny pokazała twarz agresora, który w wojnie, a nie w pokoju, widzi realizację swoich interesów
strategicznych. Dlatego niezmiennym celem naszej
polityki zagranicznej jest ograniczanie i powstrzymywanie imperialnych ambicji Rosji. Polski rząd trwa na
stanowisku, że tak długo, jak Rosja nie zakończy swojej agresji na Ukrainę, nie wycofa swoich wojsk z międzynarodowo uznawanego ukraińskiego terytorium,
tzn. także z Półwyspu Krymskiego (Oklaski), będzie
pozostawać poza wspólnotą cywilizowanych narodów
i będziemy do tego w naszej polityce dążyć, zwalczając
przedwczesne propozycje odbudowywania mostów
z Rosją. (Oklaski)
Pragnę w tym miejscu podkreślić, że nie myślimy
przy tym o Rosji jako o państwie skazanym raz na
zawsze na imperialną despocję i status pariasa. Nie
wierzymy w fatalizm rosyjskiego losu. Odróżniamy
Rosję, która jest, od tej, która mogłaby być. Ta, która
jest, musi ponieść strategiczną klęskę, zarówno na
froncie, jak i poprzez dalekosiężne koszty nakładanych na nią kolejnych sankcji. (Oklaski) Rosja, która
mogłaby być po wycofaniu wojsk z całego terytorium
Ukrainy i rezygnacji z „wyzwalania” innych państw
i ich terytoriów, po zakończeniu agresji, po ukaraniu
sprawców, miejmy nadzieję, wreszcie stanie się normalnym państwem demokratycznym, Rosją Andrieja Sacharowa i Anny Politkowskiej, Rosją Memoriału.
(Oklaski) I taka Rosja będzie normalnym członkiem
wspólnoty międzynarodowej, i z taką Rosją chcielibyśmy współpracować (Oklaski), ale takiej Rosji nie ma.
Wysoka Izbo! Przywiązujemy dużą wagę do rozwijania relacji z pozostałymi państwami w grupie
BRICS. Planujemy dokonać wkrótce wysokiej rangi

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
nominacji ambasadorskich do dwóch państw tej grupy
dla podkreślenia ich znaczenia w naszej polityce. Doceniamy wagę stosunków z Chinami, jednym z najpotężniejszych państw świata, stałym członkiem Rady
Bezpieczeństwa ONZ. Z tego tytułu Chiny ponoszą
szczególną odpowiedzialność za utrzymanie pokoju
na świecie. Liczymy, że będą aktywniej reagować na
niszczenie tego pokoju przez Rosję. W dialogu z Chinami będziemy więc przekonywać, że skutki wojny
na Ukrainie nie mają charakteru regionalnego. Przyzwolenie na uciekanie się do wojny jako narzędzia
polityki, zmiany granic siłą i rewizjonizm przyniosłyby trudne do przewidzenia konsekwencje nie tylko
w Europie, ale również w Azji. Polska docenia chińskie deklaracje o respektowaniu suwerenności i integralności terytorialnej wszystkich państw. Doceniamy również jasno wyartykułowany sprzeciw Pekinu wobec użycia lub gróźb użycia broni jądrowej
w stosunkach międzynarodowych. Chcielibyśmy
jednak ujrzeć bezpośrednie zastosowanie zasad prawa międzynarodowego przez Pekin w odniesieniu do
rosyjskiej agresji na Ukrainę.
Pragnę podkreślić, że kwestia Ukrainy była jedną
z najważniejszych poruszanych w dialogu politycznym z Chinami, który był prowadzony w 2022 r.
Z satysfakcją odnotowujemy, że udało się utrzymać
wysoki poziom komunikacji polsko-chińskiej także
w okresie pandemii i pomimo wprowadzonych przez
władze chińskie radykalnych ograniczeń bezpośrednich kontaktów z zagranicą związanych z pandemią
COVID-19. Po zniesieniu tych restrykcji oczekujemy
szybkiego powrotu do regularnych i bezpośrednich
kontaktów dyplomatycznych, jak również biznesowych, turystycznych, a także w sferze edukacyjnej
z Chinami. Powrót Chin do regularnych kontaktów
fizycznych ze światem jest dla nas szczególnie ważny
z racji najważniejszego wyzwania, jakim jest budowanie zrównoważonych relacji gospodarczych z tym krajem, także przez innych naszych europejskich partnerów. Obserwujemy z zainteresowaniem intensyfikację
polityki wobec Chin ze strony Hiszpanii, Niemiec
i Francji. Pomimo pojawienia się przed pandemią pewnych pozytywnych trendów, jak rosnąca dynamika
polskiego eksportu do Chin, 2022 r. nie był pod tym
względem najlepszy z racji znów szybko rosnącego deficytu po polskiej stronie.
W trakcie trzeciego posiedzenia polsko-chińskiego komitetu międzyrządowego w czerwcu 2022 r.
przekazałem mojemu chińskiemu odpowiednikowi,
ministrowi Wang Yi, że Polska oczekuje większej
otwartości Chin w rozwiązywaniu problemów w dwustronnych relacjach gospodarczych. Skuteczność
w tej mierze będzie dla nas probierzem jakości polsko-chińskiego partnerstwa. Będzie to miało również
decydujące znaczenie w określaniu poziomu dalszego
zaangażowania Polski we współpracę regionalną

163

z Chinami w takich formatach jak Europa Środkowo-Wschodnia – Chiny.
W odniesieniu do Chin nasza polityka będzie nadal wykorzystywać mechanizmy dialogu i instrumenty współpracy Unii Europejskiej, jako że w obszarach takich jak polityka handlowa to przez Unię
Europejską realizowane są interesy państw członkowskich.
Polska będzie w dalszym ciągu współkształtowała nowe ramy tych relacji w oparciu o konkurencję,
systemową rywalizację, ale i współpracę. Naszymi
wyznacznikami będą nadrzędne zasady wzajemności
i równych warunków konkurencji. Będziemy jednocześnie dbać o to, aby strategiczne decyzje zapadające w Brukseli na temat Chin odzwierciedlały w adekwatnym stopniu interesy Polski i naszego regionu.
Panie i Panowie Posłowie! Dostrzegamy ogromny
potencjał współpracy z Indiami w obszarze zarówno
politycznym, gospodarczym, jak i kulturalnym. Indie
to największa demokracja świata, słusznie aspirująca
do adekwatnego i proporcjonalnego udziału w kształtowaniu demokratycznej debaty o największych globalnych wyzwaniach, jak i instytucjonalnego odzwierciedlania rosnącej roli Indii w świecie. Polska popiera
te aspiracje, dostrzegając w indyjskiej demokracji
potencjalny modelowy przykład harmonizowania
bardzo różnych interesów grup społecznych, narodowościowych i religijnych. Można powiedzieć, że Indie
są dzisiaj laboratorium przyszłej demokratycznej polityki globalnej. Międzynarodowa rola Nowego Delhi
została wzmocniona objęciem przewodnictwa przez
to państwa w grupie G20 oraz Szanghajskiej Organizacji Współpracy.
Dobrym prognostykiem dla dalszego ożywienia
współpracy gospodarczej z Indiami w 2022 r. było
uruchomienie nowego połączenia pasażerskiego PLL
LOT z Mumbajem oraz przywrócenie bezpośrednich
połączeń lotniczych z Nowym Delhi.
Rozwijaliśmy relacje z Indiami. Wyrazem rozwoju tych relacji była pierwsza od 9 lat wizyta szefa
polskiej dyplomacji w Nowym Delhi w kwietniu 2022 r.,
realizowana przeze mnie także w roli urzędującego
przewodniczącego OBWE. W tym charakterze wziąłem udział w międzynarodowej konferencji Raisina
Dialogue. Moim głównym celem było przedstawienie
w szerokim gronie wpływowych przedstawicieli świata polityki i mediów perspektywy Polski wobec agresji Rosji na Ukrainę.
Ważnym tematem moich spotkań był również
przegląd relacji polsko-indyjskich. Rok 2023 będzie
kolejnym, w którym będziemy liczyć na dalsze utrwalenie regularności kontaktów wysokiego szczebla
między Polską i Indiami.
W ostatnich latach kontakty między Polską i Brazylią uległy znacznej intensyfikacji, co potwierdzone
zostało na spotkaniach przeprowadzonych na różnych szczeblach. W marcu br. spotkałem się z ministrem spraw zagranicznych Carlosem França, który
przebywał w Warszawie w związku z przekazaniem

164

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
pomocy humanitarnej dla Ukrainy oraz koordynacją
ewakuacji obywateli brazylijskich.
W sierpniu w Brazylii odbyły się polsko-brazylijskie konsultacje polityczno-gospodarcze na szczeblu
wiceministrów spraw zagranicznych, natomiast we
wrześniu na spotkaniu prezydenta Dudy z prezydentem Bolsonaro w Nowym Jorku podpisano dwie umowy, które powinny ułatwić współpracę gospodarczą.
W interesie Polski jest utrzymywanie wysokiej
dynamiki relacji z Brazylią, która jest naszym najważniejszym partnerem handlowym w Ameryce Łacińskiej i która po objęciu w styczniu 2023 r. prezydentury przez Luiza Inácio Lulę da Silva prawdopodobnie wzmocni swój status jednego z głównych liderów w ramach tzw. globalnego Południa. Na przyjazne relacje z Brazylią wpływ ma również liczna Polonia. Ok. 2 mln Brazylijczyków szczyci się polskim
pochodzeniem i w różnej formie zachowuje polskie
tradycje.
Polska postrzega Republikę Południowej Afryki
jako priorytetowego partnera w Afryce, zarówno jeśli
chodzi o stosunki bilateralne, jak i w kontekście partnerstwa strategicznego RPA z Unią Europejską. Polska i RPA mają długą tradycję współpracy tak dwustronnej, jak i w ramach stosunków wielostronnych.
Obydwa kraje współpracowały przy okazji wielu inicjatyw na forum ONZ, przede wszystkim w zakresie
ochrony praw człowieka. Cieszą nas południowoafrykańskie inwestycje w Polsce oraz rosnąca wymiana
handlowa między naszymi państwami.
Wysoka Izbo! Państwa członkowskie Stowarzyszenia Narodów Azji Południowo-Wschodniej są postrzegane przez Polskę jako perspektywiczni partnerzy handlowi i inwestycyjni. Rozwój dwustronnej
współpracy ekonomicznej wpłynie na dywersyfikację
wymiany handlowej Polski skoncentrowanej na rynku unijnym, co zwiększy jej odporność na zaburzenia
w światowej gospodarce. Choć podzielamy wspólne
wartości i rozumiemy konieczność utrzymania porządku opartego na prawie międzynarodowym, co
zostało zaznaczone na grudniowym, pierwszym
w historii szczycie Unii Europejskiej i ASEAN, pojawiają się między nami rozbieżności dotyczące np.
reakcji na rosyjską agresję na Ukrainę, nad czym
musimy konsekwentnie pracować.
Panie i Panowie Posłowie! Polska liczy na konstruktywną współpracę z rządem Izraela prowadzoną w duchu poszanowania łączącej nas wielowiekowej wspólnej historii oraz wzajemnego zrozumienia
i szacunku. Wierzymy, że tylko szczery dialog równych sobie stron pozwoli na rozwijanie relacji bilateralnych i rozwiązywanie sporów. Pozytywnie odbieramy proces normalizacji i zacieśniania stosunków
między Izraelem a państwami arabskimi.
Polska tradycyjnie wspiera bliskowschodni proces
pokojowy i pozostaje przy stanowisku, że tylko roz-

wiązanie dwupaństwowe zapewni trwałe i sprawiedliwe porozumienie między narodami izraelskim
i palestyńskim. (Oklaski) Z całą mocą potępiamy
przemoc, akty terroru i wszelkie jednostronne działania mogące zaognić konflikt, a także wszelkie naruszenia prawa międzynarodowego. (Oklaski) Polska
równie stanowczo będzie sprzeciwiać się zarówno
próbom zepchnięcia Izraela do morza, jak i próbom
wypchnięcia Palestyńczyków z ziemi, na której żyją
od setek lat. (Oklaski) Dlatego będziemy kontynuować wspieranie władz i mieszkańców Autonomii
Palestyńskiej i będziemy reagować na wszelkie przejawy dyskryminacji i łamania prawa międzynarodowego i humanitarnego. (Oklaski)
Rosyjska agresja na Ukrainę podkreśliła kluczowe znaczenie stosunków z państwami Bliskiego Wschodu dla dywersyfikacji naszych źródeł energii. Polski
rząd będzie kontynuował intensyfikację współpracy
z naszym największym partnerem w tym regionie,
czyli z Arabią Saudyjską, wierząc, że jej rosnące zainteresowanie rozwojem relacji z państwami Europy
Środkowej przyczyni się do zwiększenia naszego bezpieczeństwa energetycznego. Rozwój rodzimej infrastruktury gazowej pozwoli także wykorzystać dynamicznie rosnący potencjał Kataru i Egiptu w procesie
uniezależniania europejskiej energetyki od rosyjskiego gazu. Popieramy też inicjatywy współpracy regionalnej w branży gazu i wiążące się z nimi perspektywy rozwoju europejskiego sektora energetycznego,
a także ich potencjał w łagodzeniu regionalnych
konfliktów.
Będziemy dążyć do tego, by współpraca w sektorze energetycznym umocniła relacje ekonomiczne
i polityczne z państwami Bliskiego Wschodu i Afryki
Północnej. Imponująca skala transformacji państw
Półwyspu Arabskiego, a także rozwój gospodarczy
Egiptu – jednego z naszych największych partnerów
w Afryce – stanowią ważne szanse na dalszej geograficznej dywersyfikacji naszych zagranicznych relacji
handlowych. Kluczowe dla powodzenia tych starań
pozostają stabilizacja i walka z terroryzmem w regionie, dlatego będziemy kontynuować zaangażowanie
międzynarodowe w działania w tym zakresie. Przychylnie odnosimy się także do zmian obyczajowych
w państwach arabskich Zatoki Perskiej, szczególnie
tych, które wpływają na poprawę sytuacji kobiet.
(Oklaski)
Wysoka Izbo! Wielkim politycznym wyzwaniem
jest dialog z państwami pozaeuropejskimi, dla których rosyjska agresja na Ukrainę jest wydarzeniem
geograficznie odległym. Jak wykazał opublikowany
niedawno Raport Polskiego Instytutu Spraw Międzynarodowych, deficyt informacji o przyczynach
i przebiegu wojny skutecznie wykorzystuje rosyjska
machina propagandowa dążąca do zantagonizowania państw pozaeuropejskich z Ukrainą i wspierającą jej obronę koalicją wolnego świata. Polska będzie tym rosyjskim działaniom aktywnie przeciwdziałać. (Oklaski)

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
W przeciwieństwie do wielu państw Europy Zachodniej nigdy nie byliśmy mocarstwem kolonialnym, nie ciemiężyliśmy narodów ani w Afryce, ani
w Ameryce Południowej, ani w Azji. (Oklaski) Mamy
własne doświadczenia z rasistowskimi politykami
mocarstw europejskich, dlatego Polska posiada istotny potencjał wiarygodności i będziemy z niego (Oklaski) aktywnie korzystać.
Modelowym przykładem naszych relacji mogą
być stosunki Polski z Rwandą. Traktujemy się ze
wzajemnym szacunkiem, a Polska jest postrzegana
przez rwandyjskich partnerów jako europejski przyjaciel nieobciążony kolonialną tradycją i kolonialnym
stosunkiem do państw afrykańskich. Podobne partnerskie relacje łączą nas z Sudanem i innymi państwami Afryki. Będziemy więc kontynuować i intensyfikować naszą aktywność polityczną na tym kierunku, czemu służył ostatni udział pana prezydenta
w forum państw najsłabiej rozwiniętych w Zjednoczonych Emiratach Arabskich, a także wizyty pana
premiera oraz innych członków rządu w państwach
Zatoki i w Afryce oraz udział w formatach gromadzących głowy państw, szefów rządów i ministrów
państw pozaeuropejskich.
Będziemy rozwijać polskie inicjatywy ułatwiające
dostęp do zbóż państwom regionu, których mieszkańcy dotkliwie odczuwają rosnące ceny żywności.
Nasza dyplomacja będzie też kontynuować wsparcie
rozwojowe oraz zaangażowanie na rzecz zakończenia
konfliktów w regionie. Działania w tym zakresie pozostają kluczowe dla ograniczania nieregularnej migracji do Europy, która wpływa na destabilizację
naszego kontynentu, ogranicza jego bezpieczeństwo
i jest wykorzystywana przez naszych nieprzyjaciół do
podważania jedności Unii Europejskiej i ataków na
nasze granice.
Polska podtrzymuje wolę dialogu z Iranem. Wspieramy dyplomatyczne wysiłki na rzecz wzmocnienia
reżimu nieproliferacji broni masowego rażenia i przywrócenia porozumienia nuklearnego. Jednocześnie
z niepokojem przyglądamy się sytuacji wewnętrznej
w Iranie i wzywamy irańskie władze do niestosowania przemocy wobec pokojowych manifestantów oraz
przestrzegania podstawowych praw człowieka. Nasze
zaniepokojenie budzą też niektóre działania podejmowane przez Iran w polityce zagranicznej. Szczególnie sprzeciwiamy się wsparciu wojskowemu udzielanemu Rosji w jej zbrodniczej agresji na Ukrainę.
Polska dyplomacja liczy na refleksję i korektę polityki przez władze państwa, które w przeszłości samo
boleśnie doświadczało zewnętrznej agresji.
Polska dostrzega rosnącą rolę Afryki Subsaharyjskiej jako regionu coraz mocniej współdecydującego
o rozwiązywaniu spraw globalnych i przyczyniającego się do demokratyzacji stosunków międzynarodowych. Polska będzie wspierać procesy stabilizacji
oraz wzmacniania potencjału gospodarczego państw

165

Afryki Subsaharyjskiej, a także inicjatywy na rzecz
łagodzenia skutków kryzysu żywnościowego.
Państwa takie jak Senegal i Nigeria, które w ubiegłym roku odwiedził prezydent Rzeczypospolitej, są
perspektywicznymi partnerami m.in. w dziedzinie
dywersyfikacji źródeł energii. Jako państwo o tradycji wolnościowej z niepokojem przyglądamy się rosyjskim quasi-kolonialnym w swej logice działaniom
obliczonym na uzależnienie, eksploatację i psucie
standardów dobrych rządów państw afrykańskich.
W relacjach z partnerami z Ameryki Łacińskiej
nasze zainteresowanie tradycyjnie koncentruje się na
współpracy gospodarczej oraz na wsparciu Polonii.
Chcemy jednak położyć większy nacisk na rozwój dialogu politycznego, ponieważ państwa regionu popierające pokojowe współistnienie, suwerenność i integralność terytorialną będą odgrywać coraz istotniejszą rolę w umacnianiu porządku międzynarodowego
opartego na prawie. Okazją do ożywienia współpracy
z partnerami w regionie będzie pierwszy od 2015 r.
szczyt Unia Europejska – Wspólnota Państw Latynoamerykańskich i Karaibów, który odbędzie się
w tym roku w Brukseli.
Panie i Panowie Posłowie! Zasady Organizacji
Narodów Zjednoczonych pozostają fundamentem
obecnego porządku międzynarodowego i bezpieczeństwa Polski. Będziemy dalej ich bronić i na forum
ONZ przeciwstawiać się łamiącej te zasady rosyjskiej
agresji na Ukrainę. Wraz z partnerami zamierzamy
wykorzystać w tym celu Zgromadzenie Ogólne ONZ,
w którym Rosja nie ma prawa weta. Niemal jednogłośne potępienie przez Zgromadzenie Ogólne rosyjskiego ataku na Ukrainę jasno wykazało, że polityka
agresji jest odrzucana przez wspólnotę międzynarodową. Podejmiemy także działania w celu uniemożliwienia wyboru Rosji i wysuwanych przez nią kandydatów do organów ONZ. Jednocześnie będziemy
popierać kroki zmierzające do przezwyciężenia obecnego kryzysu w Organizacji i wspierać rozsądne postulaty jej reform. Bez sprawnie funkcjonującego
systemu ONZ pokój i przestrzeganie prawa międzynarodowego będą stale zagrożone. W ubiegłym roku
skutecznie przyczyniliśmy się do przyjęcia szeregu
ważnych dokumentów w tej kwestii na forum zarówno ONZ, jak i innych organizacji wielostronnych.
Rezultatem polskiej inicjatywy i naszych intensywnych zabiegów dyplomatycznych było doprowadzenie
do zawieszenia Federacji Rosyjskiej w prawach członka Rady Praw Człowieka ONZ, jak również Światowej Organizacji Turystyki. Zamierzamy kontynuować działania zmierzające do dalszej izolacji Rosji na
forach wielostronnych do momentu, gdy ta nie zakończy swojej agresji oraz nie zacznie przestrzegać podstawowych zasad ładu międzynarodowego, do przestrzegania których sama się zobowiązała. (Oklaski)
Zwracamy uwagę na płynące z rosyjskiej agresji
zagrożenie dla globalnego bezpieczeństwa żywnościowego. Kwestia ta była szczególnie ważnym punktem obrad 33. sesji Regionalnej Konferencji ONZ do
spraw Wyżywienia i Rolnictwa dla Europy, zorgani-

166

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
zowanej w Łodzi w maju zeszłego roku. Podczas sesji
niemal jednomyślnie przyjęta została decyzja potępiająca działania Moskwy.
Niezmiennie ważnym aspektem naszego zaangażowania wielostronnego jest promocja i obrona
powszechności, niepodzielności i współzależności
praw człowieka. Po zakończeniu w 2022 r. 3-letniego członkostwa w Radzie Praw Człowieka ONZ będziemy kontynuować nasze aktywne zaangażowanie na rzecz podnoszenia standardów praw człowieka, szczególnie w kontekście obchodzonej w tym roku
75. rocznicy przyjęcia Powszechnej Deklaracji Praw
Człowieka.
Oprócz zaangażowania w obszar pokoju i bezpieczeństwa oraz w dziedzinę praw człowieka istotny
pozostaje dla nas trzeci filar działalności ONZ: promowanie zrównoważonego rozwoju. Będziemy włączać się w wysiłki ONZ, m.in. zmierzające do zapobiegania kryzysom, do realizacji celów zrównoważonego rozwoju, do zwalczania negatywnych skutków
zmian klimatycznych, szczególnie w małych państwach wyspiarskich. Zamierzamy kontynuować
aktywny udział Polski w dyskusjach i pracach dotyczących wdrażania Agendy na rzecz zrównoważonego rozwoju 2030. Chcemy być wiarygodnym, odpowiedzialnym i aktywnym partnerem w tym obszarze. Wyrazem tego są nasze starania o członkostwo w Radzie Gospodarczej i Społecznej ONZ.
Wierzymy, że ONZ pozostaje najważniejszą platformą współpracy międzynarodowej na rzecz zrównoważonego rozwoju.
Wysoka Izbo! Ponad rok temu, jeszcze zanim zaczął się pełnoskalowy konflikt zbrojny na Ukrainie,
Polska objęła roczne przewodnictwo w Organizacji Bezpieczeństwa i Współpracy w Europie. W trakcie uroczystej inauguracji naszego przewodnictwa w Wiedniu
deklarowałem, że zagrożenie wojną na obszarze
OBWE jest największe od II wojny światowej, a celem
Organizacji powinno być działanie na rzecz budowy
bezpieczeństwa i środków zaufania oraz wysiłków
zmierzających do rozwiązywania zamrożonych konfliktów na obszarze OBWE.
Pod naszym przewodnictwem OBWE podejmowała próby deeskalacji napięć. Pierwszą ważniejszą inicjatywą polskiego przewodnictwa, przedstawioną przeze mnie w Wiedniu 8 lutego, była propozycja uruchomienia w ramach OBWE tzw. odnowionego dialogu
bezpieczeństwa europejskiego. (Oklaski) Propozycja ta
zyskała poparcie naszych partnerów oraz była przedmiotem moich rozmów podczas wizyty w Moskwie
w dniach 14 i 15 lutego. Jeżeli próby deeskalacji okazały się w ostatecznym rozrachunku nieskuteczne,
to z pewnością nie przez brak zaangażowania z naszej strony. Dobrej woli w poszukiwaniu pokojowych
rozwiązań i dialogu zabrakło po stronie rosyjskiej.
Jak już wskazałem, możemy się dziś domyślać, że
w chwili, gdy odbywałem rozmowy z ministrem Ła-

wrowem, rosyjscy generałowie otrzymali stosowne
rozkazy, a wybuch wojny był już najprawdopodobniej
przesądzony.
W obliczu największego od II wojny światowej
konfliktu w Europie Polska przyjęła na siebie odpowiedzialność za obronę fundamentalnych zasad
OBWE, jej misji i wieloletniego dorobku. Było to ekstremalnie trudne zadanie, zważywszy na fakt, że
większość decyzji na forum Organizacji podejmowanych jest w drodze konsensusu, a sama Organizacja
nie jest przystosowana do działania w warunkach
wojny między państwami członkowskimi. Nasza determinacja pozwoliła jednak przeciwdziałać destrukcyjnej taktyce przyjętej przez Federację Rosyjską.
Obrona zasad i zachowanie funkcjonalności OBWE
stały się wymiernym dorobkiem polskiego przewodnictwa. Przez cały jego okres zapewnialiśmy polityczne i moralne wsparcie Ukrainy, eksponując
jednocześnie skalę rosyjskich zbrodni. Odpowiedzią strony rosyjskiej na potępienie agresji przez
nas i kraje podobnie myślące były konsekwentne
i bezpardonowe ataki na polskie przewodnictwo. Obliczone były na zastraszenie, wymuszenie neutralnego kursu, delegitymizowanie podejmowanych przez
nas działań i dyskredytowanie nas w oczach zachodnich sojuszników.
W zasadzie w pełni zrealizowany został kalendarz
mandatowych wydarzeń OBWE we wszystkich trzech
wymiarach aktywności Organizacji. Wraz z podobnie
myślącymi państwami trzykrotnie uruchomiliśmy
tzw. mechanizm moskiewski, procedurę pozwalającą
zbadać przypadki łamania międzynarodowego prawa
humanitarnego oraz praw człowieka przez siły rosyjskie na terenie Ukrainy, a także w samej Rosji. Wraz
z Biurem Instytucji Demokratycznych i Praw Człowieka OBWE zorganizowaliśmy Warszawską Konferencję Wymiaru Ludzkiego OBWE, wydarzenie, które
zastąpiło coroczne spotkanie implementacyjne wymiaru ludzkiego, które nie mogło się odbyć ze względu na obstrukcję ze strony Rosji. Pomimo obaw udało się zapewnić ciągłość operacyjną OBWE w terenie,
przedłużając mandaty prawie wszystkich misji
OBWE, w tym w krajach Azji Centralnej, na Bałkanach Zachodnich oraz w Mołdawii. (Oklaski) Zagwarantowaliśmy, przy wsparciu moralnym, ale przede
wszystkim finansowym wielu państw uczestniczących w OBWE, ciągłość obecności Organizacji na
Ukrainie po tym, jak Rosja zablokowała przedłużenie
mandatów najdłużej działających misji terenowych
Organizacji, tj. Specjalnej Misji Monitorującej OBWE
oraz Biura Koordynatora Projektów OBWE w Ukrainie. 1 listopada ub.r. pełną operacyjność uzyskał
nowy program wsparcia dla Ukrainy, zapewniający
pomoc dla ludności cywilnej dotkniętej działaniami
wojennymi. (Oklaski)
Polska przeprowadziła OBWE przez ten burzliwy
rok, pokazując, że w niektórych sytuacjach należy
zrezygnować z neutralności i opacznie rozumianej
bezstronności. Zbrodnie wojenne i pogwałcenie wszel-

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
kich zasad współżycia państw wymagają jednoznacznej i zdecydowanej reakcji. (Oklaski)
Zorganizowaliśmy w dniach 1 i 2 grudnia ub.r.
Radę Ministerialną OBWE w Łodzi. Pokazała ona
jedność państw podobnie myślących oraz ich jednoznaczną akceptację polskiego podejścia zakładającego wsparcie Ukrainy w myśl obrony zasad i fundamentalnych wartości organizacji.
Czas polskiego przywództwa w OBWE był testem
dla polskiej dyplomacji – testem umiejętności wykorzystania instrumentów dyplomacji wielostronnej
nie tylko w celu budowy własnego wizerunku czy też
realizacji narodowych interesów, ale przede wszystkim w celu przeciwstawienia się zagrożeniom egzystencjalnym dla bezpieczeństwa i stabilności naszego
regionu oraz obszaru euroatlantyckiego. Obrona zasad i zachowanie funkcjonalności OBWE stały się
wymiernym dorobkiem polskiego przewodnictwa. Stanowią one wypracowany wzorzec postępowania, a także
istotny punkt odniesienia dla krajów w przyszłości
przewodzących organizacji w sytuacjach, w których
miałoby dochodzić do rażących naruszeń prawa międzynarodowego.
Panie i Panowie Posłowie! Prowadzenie polskiej
polityki zagranicznej w oparciu o zaprezentowane
Wysokiej Izbie zasady, wytyczanie zasadniczych dla
tej polityki kierunków, realizacja jej celów wymagają
w zmieniającej się dzisiaj konstelacji międzynarodowej refleksji generalnej. W polityce, każdej polityce,
w tym polityce zagranicznej, kwestia czasu posiada
znaczenie podstawowe. Konstelacje polityczne ewoluują i zmieniają się w czasie, warunkując powodzenie realizacji zamierzonych celów. (Oklaski) Zatem
rozpoznanie czasu jako dogodnego do realizacji danych celów pozwala dopiero na mobilizację środków
i okazanie determinacji w działaniu, tak by wysiłki
te przyniosły pożądane skutki. Jest tak dlatego, że
w jednym czasie użycie takich samych środków i okazanie takiej samej determinacji prowadzi do realizacji zamierzonych celów, a w innym – oznacza tylko
marnowanie potencjału.
To założenie musi być jeszcze przyjmowane z konstatacją, że w naszej części Europy narody muszą
czekać dłużej na sprzyjającą im koniunkturę, aby
móc realizować swoje cele, niż narody większe i potężniejsze. Tym samym winny okazywać szczególne
wyczulenie na czas zmian politycznych konstelacji,
szczególną gotowość do należytej mobilizacji dostępnych środków i szczególną determinację w celu realizacji zamierzonych celów. Innymi słowy: winny prowadzić politykę ambitną, gdy pojawia się na nią
szczególne zapotrzebowanie.
Rosyjska agresja na Ukrainę zmieni polityczne
konstelacje w Europie, trzeba więc dążyć do tego, by
pozycja Polski, jej bezpieczeństwo i warunki rozwoju
doprowadziły do poprawy jej statusu w Europie. Przyczynią się do tego wzrost potencjału politycznego

167

i militarnego Polski wynikający z oddalenia groźby
rozlania się rosyjskiego imperializmu na Europę i,
mamy taką nadzieję, zwycięstwo Ukrainy w wojnie
obronnej. Dla Polski, a także dla państw naszej części
Europy obecny kryzys międzynarodowy związany
z zagrożeniem dla pokoju w Europie, potencjalnie
groźny dla bezpieczeństwa Polski, musi być czasem
szczególnie ambitnej polityki, polityki, jak to określano w czasach marszałka Józefa Piłsudskiego, licytowania polskich spraw wzwyż. (Oklaski)
Tylko taka polityka może pozwolić – powtórzę to
raz jeszcze – na przekucie obecnie wzmocnionej pozycji tak Polski, jak i całego regionu w status niezbędnego zwornika bezpieczeństwa, stabilności i jedności
wspólnoty transatlantyckiej, tym samym – na istotne
zwiększenie szans naszego globu na pokojowe przetrwanie.
(Zebrani wstają, oklaski)

Marszałek:
Dziękuję bardzo panu ministrowi.
Dziękuję, panie ministrze. Dziękuję, panie prezydencie. Dziękuję bardzo.
Proszę państwa, zarządzam przerwę do godz. 12:45.
(Przerwa w posiedzeniu od godz. 11 min 56
do godz. 12 min 51)

Wicemarszałek
Małgorzata Kidawa-Błońska:
Wznawiam obrady.
Kontynuujemy rozpatrywanie punktu 16. porządku dziennego.
Sejm ustalił w dyskusji nad tym punktem porządku dziennego podział czasu pomiędzy kluby i koła,
w zależności od ich wielkości, w granicach od 103 do
5 minut, to jest debatę średnią. Łączny czas przeznaczony na wystąpienia w debacie to 240 minut.
Otwieram dyskusję.
Pierwszy głos zabierze pan poseł Radosław Fogiel,
Prawo i Sprawiedliwość.

Poseł Radosław Fogiel:
Bardzo dziękuję.
Szanowna Pani Marszałek! Szanowni Panie i Panowie Posłowie! Przede wszystkim bardzo dziękuję
panu ministrowi za ten całościowy i wyczerpujący
obraz zarówno obecnej sytuacji, jak i zamierzeń polskiej polityki zagranicznej w nadchodzącym roku.
Dzisiejsza debata, z uwagi na przerwę spowodowaną
obiektywnymi okolicznościami, o których mówił pan
minister, a także ze względu na zupełnie nowe realia
po rosyjskim ataku na Ukrainę, skłania do nieco bardziej całościowego spojrzenia na tematykę relacji

168

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Radosław Fogiel
międzynarodowych, i to nie tylko w kategoriach czysto bieżących, choć oczywiście sytuacja za naszą
wschodnią granicą jest od 24 lutego zeszłego roku
najważniejszym punktem odniesienia.
Co stanowi fundament polityki zagranicznej Prawa i Sprawiedliwości? Jakie są jej podstawowe założenia, które widoczne są we wszystkich działaniach
i inicjatywach, o których mówił chwilę temu z tej
mównicy pan minister Rau? Źródłem, do którego nieustannie się odwołujemy, jest polityka zagraniczna
śp. prezydenta Lecha Kaczyńskiego. To on na tej sali
23 grudnia 2005 r. sformułował zasadnicze założenie
niezbędne do prowadzenia podmiotowej polityki: aby
być traktowanym jako duży europejski naród, trzeba
chcieć nim być. My chcemy być dużym europejskim
narodem i konsekwentnie do tego dążymy.
Jak deklarowaliśmy Polakom, ubiegając się o ich
ponowne poparcie w 2019 r., centrum naszej działalności stanowią racja stanu, polskie interesy narodowe i podmiotowość Polski. Podmiotowość i zerwanie
z klientyzmem w polityce zagranicznej, klientyzmem
kamuflowanym niekiedy przez pociągające może na
pierwszy rzut oka hasła, takie jak np. płynięcie w głównym nurcie, bo realnie ogranicza się to zawsze do
realizowania polityki innych państw przy zachowaniu co najwyżej roli herolda wobec partnerów regionalnych. Widzieliśmy to bardzo jasno, gdy polityka
naszego zachodniego sąsiada przewidywała współpracę z Rosją, czego efektem było podejmowanie decyzji ponad głowami naszego regionu, co podkopywało zaufanie tych krajów również do Polski i odbijało
się na wzajemnych stosunkach. Dziś dzięki zmianie
paradygmatu polskiej polityki zagranicznej jesteśmy
niekwestionowanym liderem naszego regionu, cieszącym się zaufaniem partnerów. Symbolicznym wyrazem tego może być fakt, że podczas zwołanej zaraz
po rosyjskiej agresji, już 25 lutego ubiegłego roku,
zdalnej sesji szczytu Sojuszu Północnoatlantyckiego
przywódcy państw Bukaresztańskiej Dziewiątki
wspólnie właśnie z Warszawy łączyli się z pozostałymi członkami sojuszu.
Usłyszymy pewnie za chwilę – już słyszymy z części ław – rytualne zaklęcia o rzekomym spadku znaczenia Polski. Ale mówimy o faktach i nie powinniśmy tracić z oczu realnego stanu sprawy. W ostatnich
latach pozycja Polski zdecydowanie wzrosła, ale co
ważniejsze, otwiera się również inna możliwość. Pojawia się szansa na stałą zmianę naszego statusu.
Status w stosunkach międzynarodowych jest wyznacznikiem rangi państw w hierarchii sił. Jest czymś
dużo trwalszym niż pozycja, która może zmieniać się
w zależności od konkretnych wydarzeń. Przed 2015 r.
przyjmowano niestety status państwa podporządkowanego, wzywającego innych do zajęcia pozycji lidera. Najlepszym tego przykładem było niesławne berlińskie wystąpienie i apel o niemieckie przywództwo.
(Oklaski) Jestem przekonany, że gdyby nie tektoniczna w skali zmiana w polskiej polityce zagranicznej

po 2015 r., nadal by tak było. Zamiast budować koalicję i motywować partnerów do przekazywania
czołgów Leopard Ukrainie, Warszawa czekałaby na
decyzję Berlina. Dziś, jak powiedziałem, po odrzuceniu statusu państwa podporządkowanego i osiągnięciu statusu państwa samodzielnie prowadzącego
swoją politykę, pojawia się przed nami nowa szansa.
Dzięki naszej roli we wsparciu Ukrainy, dzięki decyzjom skutkującym znacznym wzmocnieniem armii,
dążeniu do roli zwornika bezpieczeństwa wschodniej
flanki NATO i osiągnięciu pozycji lidera regionu istnieje perspektywa trwałego wzmocnienia naszego
statusu.
Szanowne Panie i Panowie Posłowie! Śp. prezydent Lech Kaczyński w swej polityce zagranicznej
kierował się czterema podstawowymi wartościami:
wolnością, sprawiedliwością, solidarnością i prawdą.
Tymi wartościami…
(Wypowiedź poza mikrofonem)
Współprowadzi, panie pośle, odsyłam do konstytucji.
Tymi wartościami kierujemy się i my. Wybrzmiewało to z każdego zdania wystąpienia ministra spraw
zagranicznych. Solidarnie wspieramy walczącą o wolność Ukrainę. Solidarność, sprawiedliwość i wolność
to podstawy naszego widzenia przyszłości Unii Europejskiej. Relacje międzynarodowe, w tym relacje
z sąsiadami, muszą być oparte na prawdzie. Prawda
i sprawiedliwość wymagają też osądzenia winnych
zbrodniczej agresji.
W ślad za śp. prezydentem Lechem Kaczyńskim
wyznaczamy cztery priorytetowe obszary w polityce
zagranicznej: politykę bezpieczeństwa, politykę środkowoeuropejską, politykę energetyczną oraz politykę
pamięci.
Zacznę od polityki bezpieczeństwa. Jednym z podstawowych jej założeń, obok zwiększania własnych
możliwości obronnych, jest wzmacnianie obecności
Polski w Sojuszu Północnoatlantyckim. To najskuteczniejszy w historii sojusz obronny, gwarantujący
bezpieczeństwo swoim członkom. Na terytorium Polski mamy w końcu znaczące siły sojusznicze, a sami
jesteśmy i możemy być wzorem dla innych krajów,
jeśli chodzi o wydatki obronne. Naszą ambicją jest
przekonanie sojuszników, by poziom 2% PKB był minimum, punktem wyjścia, a nie tym, co staramy się
osiągnąć. Wzmacniamy swoją rolę w Sojuszu również
poprzez aktywność w formatach regionalnych, takich jak Bukareszteńska Dziewiątka. W pełni zgadzam się ze słowami pana ministra na temat rozwoju współpracy NATO – Unia Europejska. Jeżeli jakakolwiek autonomia strategiczna ma mieć sens, to
taka, która sprawi, że Unia Europejska będzie realnym wzmocnieniem i uzupełnieniem relacji transatlantyckich i związanych z nimi kwestii bezpieczeństwa, a nie ich negacją czy dystansowaniem się.
Przejdźmy do polityki środkowoeuropejskiej.
23 grudnia 2005 r. podczas uroczystości swego zaprzysiężenia przed Zgromadzeniem Narodowym prezydent Lech Kaczyński mówił: „Strategiczny sojusz

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Radosław Fogiel
z Ukrainą powinien nabrać bardziej konkretnych
kształtów. Ścisła współpraca z Litwą, a także Łotwą
i Estonią (…) i dążenie do nadania jej trwałego charakteru to nasze cele”. Dzisiaj mamy właśnie z tym do
czynienia. Zdefiniowaliśmy konieczność budowania
odporności regionalnej na zagrożenia zewnętrzne i na
bazie tej diagnozy podjęliśmy odpowiednie działania
i inicjatywy. Współpracujemy chociażby w ramach
Trójkąta Lubelskiego czy Formatu Ryskiego. Współpraca ta odbywa się na wielu poziomach – nie tylko
głów państw i ministrów spraw zagranicznych, ale
również przewodniczących parlamentów czy komisji
parlamentarnych. Mówił o tym minister Rau, zaznaczając rolę współpracy z państwami regionu w procesie demokratyzacji polityki międzynarodowej. Polska
swoją siłę czerpie z potencjału regionu Europy Środkowej i Wschodniej – dzisiaj ta siła i wspólne działanie
państw regionu są widoczne jak nigdy. Gdyby nie impuls, który wyszedł właśnie stąd, i determinacja nasza
i naszych partnerów, Ukraina być może nadal nie
miałaby statusu państwa kandydującego. Ubolewać
przy tym należy, że trzeba było krwawej wojny, by
przełamać opory niektórych państw członkowskich.
Wsparcie akcesji unijnej Ukrainy i Mołdawii, ale i innych aspirujących do członkostwa państw, pozostaje
jednym z priorytetów polskiej polityki zagranicznej.
Polityka energetyczna. Bezpieczeństwo energetyczne od lat odgrywało kluczową rolę w naszych
działaniach i zamierzeniach. Od roku cała Europa
jak na dłoni widzi wagę tego aspektu polityki. Polska
w znakomitym stopniu zbudowała odporność na uzależnienie energetyczne i rosyjski szantaż przez takie
inwestycje infrastrukturalne jak chociażby terminal
gazowy w Świnoujściu – przypomnijmy, inicjatywa
śp. prezydenta – rurociąg Baltic Pipe czy budowę interkonektorów i tworzenie alternatywnych źródeł
dostaw energii. Nie można nie wspomnieć tutaj o polsko-amerykańskim partnerstwie, jeśli chodzi o energetykę jądrową.
I polityka pamięci, która jest ostatnim, ale równie
ważnym, z wyodrębnionych obszarów polityki zagranicznej. Marszałek Piłsudski przestrzegał, że naród,
który traci pamięć, przestaje być narodem – staje się
jedynie zbiorem ludzi czasowo zajmujących dane terytorium. Wyrazem prowadzenia polityki pamięci
jest przełomowa decyzja – a wcześniej przygotowanie
całościowego raportu – o podjęciu działań w celu uzyskania rekompensat za straty, jakie poniosła Polska
w rezultacie niemieckich zbrodni w czasie II wojny
światowej. Ale polityka pamięci to również pamięć
wyniesiona z naszych wielowiekowych, jak też całkiem niedawnych doświadczeń i działanie w oparciu
o te doświadczenia. Gdy w 2010 r. prezes Jarosław
Kaczyński ostrzegał przed rosyjskim imperializmem,
jedyne, co słyszał w odpowiedzi, to zarzuty rusofobii.
Takie podejście, zamykanie oczu na fakty, ignorowanie zagrożenia leżało u podstaw wieloletniej błędnej
polityki wielu krajów europejskich. Mimo oczywi-

169

stych faktów, mimo jasnego wyłożenia przez Putina
rosyjskich aspiracji w Monachium w 2007 r. uważano, że Rosję można obłaskawiać. Było to tak skuteczne jak założenie, że osiedlowemu gangsterowi można
oferować coraz większe sumy w nadziei, że w końcu
przestanie być gangsterem i terroryzować okolicę. Po
Monachium mieliśmy atak na Gruzję w 2008 r., nielegalną aneksję Krymu w 2014 r. i w końcu barbarzyński atak na Ukrainę w 2022 r. Dziś, w końcu,
głos Polski i całego regionu został usłyszany, a wnioski, przynajmniej zgodnie z werbalnymi zapewnieniami, wyciągnięte. Ale to na nas spoczywa odpowiedzialność, by pamięć o tym, kto miał rację i trafnie
oceniał rzeczywistość, nie zniknęła i była elementem
podejmowania strategicznych decyzji w przyszłości.
Przy okazji parlamentarnej debaty nad kierunkami polityki zagranicznej nie sposób nie wspomnieć
o kilku dodatkowych istotnych elementach. Jeden
z nich to rola parlamentu w kształtowaniu debaty
w relacjach międzynarodowych. Warto tu wymienić
chociażby uchwałę Wysokiej Izby w sprawie uznania
Rosji za państwo wspierające terroryzm i drugą, którą, mam nadzieję, przyjmiemy na tym posiedzeniu,
w sprawie konieczności powołania specjalnego trybunału do spraw zbrodni agresji przeciwko Ukrainie.
Warte wzmianki są podjęte działania na rzecz aktywnej obecności Polski w Afryce. Polska ma ogromny
potencjał prowadzenia polityki na tym kontynencie,
polityki nieobarczonej negatywną historią. Wspomniana przez pana ministra Rwanda i utworzenie tam ambasady jest tego najlepszym przykładem i symbolem.
Niedawny sukces naszej dyplomacji to również porozumienie z Izraelem dotyczące wzajemnych – co
warto podkreślić – wizyt młodzieży, przywracające
partnerskie i równorzędne relacje między naszymi
krajami w tym aspekcie.
Szanowne Panie i Panowie Posłowie! W moim przekonaniu, w przekonaniu Prawa i Sprawiedliwości,
zarówno powyższe uwagi, jak i treść wystąpienia
pana ministra dowodzą niezbicie, że polityka zagraniczna oparta o wartości, prowadzona w sposób podmiotowy i bez kompleksów jest skuteczna, przynosi
rezultaty, zapewniając bezpieczeństwo i rozwój Rzeczypospolitej. I taką politykę będziemy kontynuować.
Dziękuję serdecznie. (Oklaski)

Wicemarszałek
Małgorzata Kidawa-Błońska:
Dziękuję bardzo.
Bardzo proszę, pan poseł Paweł Kowal, Koalicja
Obywatelska.

Poseł Paweł Kowal:
Pani Marszałek! Szanowny Panie Ministrze! Panie i Panowie Ambasadorowie! Wysoka Izbo! Polityka
zagraniczna już dawno nie jest zadaniem tylko dla

170

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Paweł Kowal
elegantów w melonikach. Szczególnie teraz, w drugim roku wojny, rozmowy na temat polityki zagranicznej toczą się wokół każdego polskiego stołu.
W Polsce rok temu zdarzyło się coś wyjątkowego –
powstanie humanitarne. Powstanie przeciwko przemocy i agresji Rosji, ale jeszcze bardziej powstanie
„za”, powstanie za wolnością, i wsparcie dla Ukrainek
i Ukraińców uciekających przed rakietami Putina.
Mówiąc o polityce zagranicznej po tym doświadczeniu, mówimy przede wszystkim o oczekiwaniach
Polek i Polaków. Pytając o politykę zagraniczną, tak
naprawdę odrabiamy lekcje z politycznej wyobraźni.
Takie są i będą kryteria naszej oceny polityki zagranicznej tego rządu. Czy jest realistyczna? Czy faktycznie zapewnia bezpieczeństwo Polakom? Czy rząd
potrafi ją prowadzić na miarę aspiracji obywateli?
Czy rząd ma plan, jak ma wyglądać miejsce naszej
ojczyzny za 5–10 lat w tym nowym świecie, który
powstaje na naszych oczach?
Polki i Polacy zadają sobie pytanie, jak będzie wyglądał świat po tej wojnie. I słyszą od premiera, że
jesteśmy hubem. Hub to centrum logistyczne. To
kwestia geografii. My jako posłanki i posłowie Koalicji Obywatelskiej, jako polscy politycy chcemy dzisiaj
powiedzieć Polakom, że nasza ambicja to nie jest bycie hubem, tylko bycie partnerem, równorzędnym
partnerem w budowaniu tego nowego świata (Oklaski), że polskie aspiracje są zbudowane na realnych
podstawach i możliwościach naszego kraju. Mamy
prawo jako Polacy w ten sposób myśleć o bezpieczeństwie i przyszłości naszych dzieci i wnuków.
Słyszymy, że będzie nowy traktat z Ukrainą. Pana
prezydenta już przy wystąpieniach opozycji nie ma,
ale może ktoś podpowie. My odpowiadamy: Już powinien być, już powinien być projekt. Jego elementem
powinien być plan szybkiego wejścia Ukrainy do NATO
i Unii Europejskiej i nasze wsparcie, i ścisła współpraca gospodarcza, tranzyt – popatrzcie, co się stało ze
zbożem, rząd nie dał rady – synergia w produkcji i przetwórstwie produktów rolnych, pomysł na przyszłość,
także jeżeli chodzi o przemysł zbrojeniowy.
Mówi się, że naszą wadą narodową jest akcyjność.
My wiemy, jak to zmienić. Plan polityczny, obietnice
muszą na naszych oczach zostać zamienione w zobowiązanie prawne, które potem musi zostać zrealizowane. Czy Polacy i Ukraińcy są gorsi od Włochów, Francuzów, Niemców, którzy mają swoje traktaty elizejski
czy kwirynalski? Mówi się, pan premier mówi, że jesteśmy mocarstwem moralnym. Nasza odpowiedź: Tak,
ale to nie czas na frazesy. My proponujemy konkrety.
Chcemy, żeby Polska zagrała na miarę, a nawet powyżej, dzisiejszych możliwości. I wiemy, że ta szansa jest
teraz i że nasz kraj nie może jej zmarnować. Mamy
naszą receptę na trudne czasy – grać na miarę aspiracji.
Teraz pomyślcie logicznie. Tu nie chodzi o to, bo
my tacy nie jesteśmy, że mówimy, że rząd PiS wszystko zrobił źle. My potrafimy nawet czasami przyklasnąć, jak jest coś dobrego. Chodzi o to, że robi za mało

i powoli. Jeśli coś nas dzisiaj motywuje do szczególnej walki w najbliższych wyborach, walki politycznej
w Polsce, to właśnie przekonanie, że w tych trudnych
czasach, w tym nieszczęściu, na tym uskoku dziejów
można zrobić dla Polski znacznie więcej i znacznie
szybciej. Przykład: Polska już teraz potrzebuje nowej,
realnej inicjatywy w sprawie odbudowy Ukrainy. Ten
proces musi uwzględniać interesy polskich firm, polskich rodzinnych przedsiębiorstw (Oklaski), ten proces musi uwzględniać interesy polskich samorządów.
(Poseł Janusz Korwin-Mikke: Hienizm.)
Inny przykład, o którym już powiedziałem: zboże.
Mogliśmy pokazać, że jesteśmy w stanie to zorganizować. Polska potrafiła to zrobić w XVI w., a nie potrafi w XXI w., bo ktoś chciał zarobić na wojnie.
Drugi warunek – obliczalność rządu. W takich
czasach jak teraz, panie i panowie posłowie, panie
ministrze, ta obliczalność jest istotą polskiej racji
stanu. Pokażę to panu na przykładzie. Gdy rosyjskie
czołgi grzały już silniki na granicy z Ukrainą, ciągle
odbywały się spotkania przedstawicieli rządu z agentami Kremla. Le Pen, Orbán, Salvini – zna pan dobrze
te nazwiska. Było to w imię niechęci do Unii Europejskiej. Ale więcej, większość w tym Sejmie podjęła
próbę odebrania własności jednej z firm naszego najważniejszego sojusznika. Mówię to nie po to, żeby
wypominać, mówię to dla przestrogi. Bo my widzimy,
że to jest polityka od ściany do ściany i wiemy, że to
jest do zmiany, natychmiast.
I po trzecie, chcemy polityki realnej. Nasze miejsce jest na Zachodzie. Dzisiaj Zachód to jest właśnie
ta koalicja, o której pan mówi, koalicja wolnego świata, koalicja antyputinowska. Chodzi o naszą wspólną
grę jako Unii Europejskiej, wspólny plan ze Stanami
Zjednoczonymi.
Kwestia NATO. Pan mówi: sojusznik Węgry.
A jaki to sojusznik, który zablokował wejście Szwecji do NATO?
(Poseł Jakub Rutnicki: Skandal!)
(Głos z sali: Ale formalnie członek NATO.)
Przecież to jest kolejne bolesne uderzenie w nasze najbardziej wrażliwe interesy bezpieczeństwa.
(Oklaski)
Druga sprawa. My nie chcemy ciągle słuchać, że
będzie skasowany akt stanowiący NATO – Rosja. My
chcemy skutecznego rządu, który potrafi to przeprowadzić, i my wiemy, jak to zrobić.
I sprawa trzecia. Czekamy na plan na Wilno, na
szczyt NATO w Wilnie. Patrzymy na prezydenta Bidena i dziękujemy Opatrzności, że nie dała nam na tę
czarną noc wojny Trumpa jako prezydenta. (Oklaski)
Ale przecież wiemy, że w Ameryce jest i straszy widmo izolacjonizmu i że to nie może trwać wiecznie. I to
jest powód, dla którego nie będziemy przyłączać się
do żadnych krzyków na partnerów w Unii Europejskiej. Trzeba ich zmieniać, trzeba perswadować, trzeba używać dyplomacji ze względu na polskie bezpieczeństwo, trzeba też krytykować, ale trzeba to robić
mądrze.
Dzisiaj nad Europą, nad kontynentem unosi się
faktycznie duch myślenia w kategoriach: nigdy wię-

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Paweł Kowal
cej Nord Stream. Ale trzeba wykorzystać ten czas
i ten moment. Trzeba zaproponować nowe rozwiązania w polityce energetycznej. Trzeba znaleźć sposób,
by naprawdę zabrzmiało: nigdy więcej Nord Stream.
Bo to jest albo-albo, panie ministrze: albo tezy z przemówienia premiera w Heidelbergu, czyli koncert mocarstw i nieszczęście dla Polski w tle, albo polityka
wspólnej europejskiej drogi, tylko do tego trzeba realnej gry i odwagi.
Polityka europejska to jest największa porażka
tego rządu. Pan długo mówił, ale nie powiedział pan:
KPO. Ja też bym chętnie nie powiedział: KPO, bo za
tym KPO kryje się los polskich pacjentów, szpitali,
kryje się szansa na polską modernizację, na to, żebyśmy grali na miarę innych państw europejskich. Teraz
premier Morawiecki jedzie do Waszyngtonu i tam krytykuje Unię Europejską. Słyszałem na własne uszy,
jak premier krytykował w Kijowie Unię Europejską,
mówiąc, że to jest najgorsze zło, w momencie kiedy na
miasta ukraińskie leciały ruskie rakiety. To opowiadanie o złej Unii jest wbrew polskim interesom.
Wiem, myśmy słyszeli w listopadzie 2022 r., kiedy
lider Prawa i Sprawiedliwości mówił, że moralnie byłoby słusznie wystąpić z Unii. Nasza odpowiedź jest
inna: Polska ma skłonność do unii, do unii brzeskiej,
do unii lubelskiej, a dzisiaj do Unii Europejskiej, bo to
służy polskiemu interesowi narodowemu. To byłoby
bardzo niemoralne występować z Unii, bo o to walczyły pokolenia Polaków i za to oddawały krew.
Dzisiaj premier zaprzyjaźnionego państwa z naszego regionu w kuluarach konferencji mówi, że problemy z praworządnością w Polsce osłabiają w kluczowym momencie polskie argumenty. Tak jest, na
tym polega infantylność w polityce międzynarodowej, że ktoś nie potrafi połączyć kropek. Chodzi o to,
że jak tu zagra źle, to w sprawach bezpieczeństwa nie
zagra na miarę wielkości Polski. A zatem wizja silnej
Polski, która gra na miarę aspiracji Polaków, aby
polityka nie była robiona z żabiej perspektywy.
Catherine Ashton w swojej ostatniej książce pokazuje, i słusznie, że na procesy historyczne trzeba
patrzeć przez pryzmat przyczyn i ich konsekwencji.
Putin, panie ministrze, nie spadł nam z nieba. Putin
nie spadł z nieba, nie przyszedł nagle 24 lutego. To
prawda, Putina wyhodowały pieniądze zachodnich
państw i koncernów, ale Putina wyhodowało też wsparcie populistycznych autorytarnych partii antyeuropejskich. Putin żywił się niechęcią do Europy i Zachodu i na tym też wyrastał. I łaska pańska, że rząd
Mateusza Morawieckiego nie poszedł dalej w tym
wsparciu w przededniu wojny. Orbán, panie ministrze, jest toksyczny, on chce zmiany granic w Europie. On szykuje Polsce wszystko, co najgorsze. Każda
siłowa zmiana granic jest wbrew polskim interesom
(Oklaski), czy na Krymie, czy bliżej, i wy powinniście
każdego dnia przypominać o tym Orbánowi.

171

W polityce trzeba odwagi. W 1991 r. taką odwagą
wykazał się Jan Krzysztof Bielecki, który w imieniu
polskiego rządu, jako pierwszy na świecie uznał
Ukrainę. Na początku XX w. Ron Asmus, wybitny
strateg amerykański, mówił o NATO aż po Kaukaz.
To była wspólna polityka: rządu kierowanego w tamtym czasie przez Donalda Tuska, ministra Sikorskiego, ale także prezydenta Lecha Kaczyńskiego, polityka realizująca plan Partnerstwa Wschodniego. To
jest kwestia powrotu do 2008 r. i otwarcia drzwi do
Unii i do NATO dla Ukrainy, Gruzji i Mołdawii, bo
i ona już tego chce.
W 1988 r., kiedy powstawała Unia Europejska,
Jan Paweł II w wystąpieniu przed Parlamentem Europejskim mówił o Europie suwerennej i wyposażonej w wolne instytucje, ażeby ta Europa rozszerzyła
się do granic, jak mówił Wojtyła, jakie wyznacza jej
geografia, a jeszcze bardziej – historia. Trudne czasy,
panie ministrze, skracają historię. Dzisiaj można to
zrealizować, tylko trzeba wrócić do tego planu i trzeba go realnie wykonywać. Nie jest to dzisiaj żaden
wymysł ani prometejska mrzonka. To jest szansa, to
jest realna szansa.
Białoruś. Panie ministrze, nie ma już żadnych
złudzeń. Żadnych złudzeń. My musimy zrobić stawkę
na wolną Białoruś. Tam ponad 2 tys. ludzi siedzi
w więzieniu i są torturowani. Tam jest zgnieciona
cała mniejszość polska, tam w barbarzyński sposób,
celowo, przez Łukaszenkę, niszczone są polskie
cmentarze, my na to patrzymy. Trzeba zrobić stawkę
na rząd Białorusi, który czeka na możliwość, żeby
legalnie wrócić do władzy. Czas zmierzać do końca.
Jesteśmy za tym, żeby wykorzystać zmianę, która
dzieje się na naszych oczach, by stała się polską szansą. Jesteśmy za tym, by zagrać na miarę aspiracji
Polaków. Takiej polityki rząd dzisiaj nie prowadzi,
dlatego składam wniosek, mimo tego, że starał się
pan, o odrzucenie informacji o polityce zagranicznej.
Panie Ministrze! W „Henryku IV” Szekspira król
Edward słyszy: Jakbyś potrafił zarządzać królestwem, kiedy nie umiesz dobrze posła użyć? I to trzeba też dzisiaj powiedzieć. Zniszczona służba zagraniczna, zmarnowane losy wielu polskich dyplomatów
i ich ciężka praca dla Rzeczypospolitej. Nawet w tej
drobnej sprawie korzystam z okazji i apeluję do pana:
wielu polskich dyplomatów, nie tylko na Ukrainie,
także przykładowo w Iraku, pracuje w strachu przed
wojną, oni powinni mieć odpowiedni status. Tyle
razy o to prosiliśmy, a wy obiecywaliście.
Panie Ministrze! Jak to się stało, bo ja nie przyjmuję tych wytłumaczeń, że myśmy pana w tej roli
tak dawno tu nie widzieli? Mógł Paderewski, pierwszy, w lutym 1919 r., mogli inni, mógł Skubiszewski,
mógł Geremek i mógł Meller, a pan nie może należycie dotrzymać tej tradycji, żeby przyjść i rozmawiać
z posłami. Każdy poważny cel pana rządu tak naprawdę potrzebuje synergii wielu sił politycznych. Tu
nie chodzi o to, że pan czyni despekt Sejmowi czy
naszym wyborcom. To chodzi o to, że szanse i nadzie-

172

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Paweł Kowal
je idą na zatracenie. I w imię tego trzeba uszanować
parlament. Pan musi być gotowy, tak jak dzisiaj, do
rozmowy o najważniejszych sprawach Polski, także
z tymi, którzy na pana nie głosują. Bo to jest sprawa
wszystkich Polaków. Dyplomacja i polityka zagraniczna to naprawdę już nie jest kwestia dla eleganckich ludzi w melonikach.
(Poseł Janusz Korwin-Mikke: Cylindrach.)
I w cylindrach.
Pytam ludzi, przyjaciół, o czym mam dzisiaj tu
powiedzieć. Ludzie mówią: powiedz jedno – żeby nie
mieszali do strategicznych interesów państwa i narodu codziennej walki politycznej. I powiem panu na
koniec tak – i proszę to przyjąć jako nasze przesłanie
– nie może być program walki ponad programem solidarności. Nie może być program walki politycznej
i partyjnej ponad programem solidarności w kontekście niebezpieczeństw, ale też szans, jakie stają przed
Polakami. Proszę to przemyśleć. I tu stawiam kropkę. Dziękuję. (Oklaski)

Wicemarszałek
Małgorzata Kidawa-Błońska:
Dziękuję bardzo.
Bardzo proszę, pan poseł Maciej Konieczny, Lewica.

Poseł Maciej Konieczny:
Pani Marszałek! Panie Ministrze! Panie i Panowie
Ambasadorowie! Wysoka Izbo! Żyjemy w ciekawych
czasach. Wieści o końcu historii okazały się mocno
przesadzone. Wojna, pandemia, przetasowania na globalnej scenie, wszystko to sprawiło, że polityka zagraniczna zyskała w ostatnich latach na znaczeniu. Rosyjska agresja na Ukrainę sprawiła, że Polska znalazła się w samym centrum wydarzeń. Dziś od zwycięstwa Ukrainy w wojnie z rosyjskim agresorem zależy nasze bezpieczeństwo w nadchodzących dekadach. Od powodzenia ukraińskiej odbudowy zależeć
będzie stabilność naszego regionu na długie lata. Od
tego, jak silna i solidarna okaże się Unia Europejska,
zależy to, czy poradzimy sobie z największymi wyzwaniami współczesności – kryzysem klimatycznym, kryzysem energetycznym, wojną, wszechwładzą wielkich
korporacji.
Z tymi wyzwaniami nikt nie poradzi sobie samodzielnie. Siła i niezależność Polski zależą od naszych
sojuszy. Wspólny europejski głos na globalnej scenie
to najlepsza gwarancja tego, że będziemy odgrywać
istotną rolę w światowej polityce. Bez tego staniemy
się jedynie obserwatorami. O relacjach między państwami nie może decydować wyłącznie naga siła.
Polska i zjednoczona Europa powinny stać na straży
międzynarodowego prawa oraz praw człowieka. Mu-

simy być gotowi wspólnie zawalczyć o bezpieczniejszy, sprawiedliwszy i bardziej demokratyczny świat.
Szkoda, że ta ważna debata o polityce międzynarodowej odbywa się dopiero teraz. Należy docenić polityczne, militarne oraz humanitarne wsparcie, jakiego nasz kraj udziela broniącej się Ukrainie. Kwestionowanie pozytywnej roli, jaką odegrali obecny polski
rząd i prezydent, byłoby zwyczajnie niemądre. Równie
niemądre jak sugerowanie, że zaangażowanie na rzecz
Ukrainy możliwe jest wyłącznie dzięki rządom PiS-u.
Tak oczywiście nie jest. W tej kwestii, w kwestii wsparcia dla Ukrainy, panuje w naszym kraju szczęśliwie
daleko idący konsensus. Na najwyższe uznanie zasługuje przede wszystkim fala solidarności i bezinteresownej pomocy, jakiej naszym zaatakowanym sąsiadom udzielili sami Polacy. (Oklaski)
Obserwując politykę rządu Prawa i Sprawiedliwości, nie da się nie dostrzec jednak istotnego paradoksu. Z jednej strony polski rząd udziela ogromnego
wsparcia Ukraińcom walczącym o to, aby stać się
częścią demokratycznej, egalitarnej i opartej na prawach człowieka Europy, z drugiej ten sam rząd Zjednoczonej Prawicy opiera swoją politykę na coraz
ostrzejszej antyeuropejskiej retoryce, popada w kolejne kosztowne konflikty z Komisją Europejską i na
własne życzenie pozostaje w ogonie europejskiej integracji. Taki paradoks.
Rząd PiS robi bardzo wiele, aby Ukraina stała się
częścią Unii Europejskiej, i coraz więcej niestety,
żeby Polskę z tej Unii wyprowadzić. Robi to w dodatku wbrew woli polskiego społeczeństwa. Lewica nie
ma potrzeby idealizować Unii Europejskiej, wiele
rzeczy jest w Unii do poprawy, konflikty interesów
są jak najbardziej realne. Podobnie jednak jak ogromna większość polskiego społeczeństwa nie mamy wątpliwości, że integracja europejska służy Polsce, że
będąc w Unii, jako społeczeństwo jesteśmy bezpieczniejsi, zamożniejsi, a nasze prawa są lepiej chronione.
My jako Lewica gotowi jesteśmy walczyć o lepszą,
bardziej sprawiedliwą Unię.
Najpotężniejszy zarzut, jaki stawiamy rządom Zjednoczonej Prawicy, jest taki, że wiedzeni ideologicznym
zacietrzewieniem, partykularnymi, partyjnymi interesami i autorytarnymi tendencjami we własnym obozie skłóciliście Polskę z Europą. (Oklaski) Postawiliście interes partyjny ponad interes Polski, a własne
ideologiczne obsesje – ponad jednoznaczną wolę polskiego społeczeństwa. Tu nie chodzi już tylko o ogromne pieniądze, które codziennie tracimy przez wasz ośli
upór w obronie szkodliwych działań ministra Ziobry
czy też na froncie walki z zawsze groźnymi świerszczami. Polska na własne życzenie traci wpływ na to,
jak będzie wyglądała Europa w przyszłości. Zamiast
wykorzystać naszą obecną pozycję do trwałego zwiększenia roli Polski w Unii Europejskiej, rządzący wolą
krzyczeć: Niemcy nas biją!
Prawica stawia fałszywą alternatywę: więcej suwerenności albo więcej Europy. Zamiast budować
sojusze, które byłyby w stanie uczynić Unię Europejską bardziej sprawiedliwą, bardziej demokratyczną,

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Maciej Konieczny
Prawo i Sprawiedliwość woli flirtować ze skrajną,
antyeuropejską, często prorosyjską prawicą w rodzaju Orbána, Salviniego, Le Pen czy postfaszystowskiej
partii Vox w Hiszpanii.
Lewica doskonale zdaje sobie sprawę z tego, że
silna i prawdziwie suwerenna Polska musi opierać się
na silnej i suwerennej Europie z bardzo konkretnych
powodów: nie będzie silnej Polski bez silnego europejskiego przemysłu. Europa musi być w stanie sama
na miejscu produkować potrzebne leki, elektronikę,
mieć wszystkie kluczowe technologie. Żeby naprawdę
móc decydować o sobie, musimy skończyć z samowolą wielkich międzynarodowych korporacji decydujących ponad naszymi głowami. Polska sama tego nie
zrobi. Może to zrobić sprawna i zjednoczona Europa.
W dniu zbrodniczej napaści na Ukrainę jako Lewica staliśmy ramię w ramię z naszymi ukraińskimi
partnerami. Apelowaliśmy o wsparcie walczącego kraju i umorzenie zagranicznego długu Ukrainy. Kierowała nami oczywiście troska o bezpieczeństwo Polski
i braterskie wsparcie dla sąsiada.
Równie ważne było dla nas przekonanie, że polityka zagraniczna musi opierać się na poszanowaniu
prawa międzynarodowego i praw człowieka. Wszędzie. Polska, w której wciąż żywa jest pamięć wojennej przemocy i krzywd zadanych przez rosyjski imperializm, powinna być motorem globalnej sprawiedliwości. Tak jak dzisiaj wspieramy naszych ukraińskich przyjaciół, tak powinniśmy wspierać prześladowanych Kurdów, bronić praw Palestyńczyków żyjących w warunkach apartheidu. (Oklaski) Używam
tego słowa w oparciu o opinię największych organizacji broniących praw człowieka.
Powinniśmy stać na straży prawa międzynarodowego i praw człowieka nawet wtedy, kiedy to nie jest
dla nas wygodne. Nie tylko ze względu na nasz moralny obowiązek, ale również dlatego, że brak jednolitych standardów naraża nas na konkretne geopolityczne konsekwencje. Odwracając się od państw
globalnego Południa i ich potrzeb, sami tworzymy
wyrwy skrzętnie wykorzystywane przez Rosję, Chiny, Arabię Saudyjską, Iran, autorytarne państwa o mocarstwowych ambicjach, które porządek międzynarodowy wyobrażają sobie zupełnie inaczej niż my i nie
tak, jak my chcielibyśmy go widzieć. Żeby skutecznie
realizować interesy, dbać o bezpieczeństwo, działać
na rzecz prawa międzynarodowego i praw człowieka,
Polska potrzebuje wiarygodności.
Dzisiaj niestety o to trudno. Polsce trudno krytykować np. szkodliwy, uderzający w Europę flirt Emmanuela Macrona z Pekinem, bo latami sami tkwiliśmy w rozbijackim sojuszu z populistyczną antyunijną prawicą. Trudno wiarygodnie argumentować
przeciwko uderzającym w klimat i bezpieczeństwo
Europy błędom w niemieckiej polityce energetycznej,
bo sami ciągniemy się w ogonie zielonej transformacji (Oklaski), zupełnie bez sensu blokując chociażby
rozwój energetyki wiatrowej.

173

Kluczowym zadaniem nowego rządu będzie więc
to, żeby tę wiarygodność przywrócić. Prawo i Sprawiedliwość traktuje politykę zagraniczną jako spektakl dla swoich wyborców: zobaczcie, ale im pokazaliśmy. Niestety bardzo często kosztem naszych interesów i sojuszy. Dzisiaj, gdy u naszych granic toczy
się wojna, to jest więcej niż błąd. Musimy to zmienić.
Polityka zagraniczna Polski nie może być dłużej zakładnikiem partyjniackich interesów.
Dlatego nie możemy poprzeć informacji ministra
spraw zagranicznych. Dziękuję. (Oklaski)

Wicemarszałek
Małgorzata Kidawa-Błońska:
Dziękuję bardzo.
Bardzo proszę, pan poseł Władysław Kosiniak-Kamysz, Koalicja Polska.

Poseł Władysław Kosiniak-Kamysz:
Wielce Szanowna Pani Marszałek! Wysoka Izbo!
Panie Ministrze! „Bezpieczeństwo” to słowo odmieniane przez wszystkie przypadki. Od roku to jest
wartość, którą chyba doceniamy jeszcze bardziej niż
kiedykolwiek za naszego życia, za życia współczesnych pokoleń. Bezpieczeństwo, okazuje się, nigdy
nie jest dane raz na zawsze i ta bolesna prawda powtarza się, szczególnie po wybuchu wojny na Ukrainie.
Rozpatrujemy bezpieczeństwo w trzech szczególnych
obszarach: bezpieczeństwa narodowego, z uwzględnieniem bezpieczeństwa militarnego, bezpieczeństwa
żywności i bezpieczeństwa energetycznego. I na tym
w swoim wystąpieniu się skupię.
Zacznę od bezpieczeństwa żywności, bo sprawy
nabrzmiały. Protestują gospodarze, rolnicy, protestują mieszkańcy Polski przeciwko temu, że zagrożone
jest bezpieczeństwo żywności. Doszło do sytuacji,
w której rząd chwalący się, że nie przepuści nawet
muchy przez granicę, że jest zwarty, silny, gotowy
w każdym czasie, doprowadził do tego, że umknęły
mu tysiące tirów. Wprowadziliście pojęcie zboża technicznego, które tak naprawdę nie istnieje. Jest niekontrolowany napływ zboża, kurczaków, owoców i innych produktów rolnych do Polski. Za chwilę okaże
się, że nie tylko zboże jest techniczne, kurczak będzie
techniczny, drób techniczny, maliny techniczne –
wszystko będzie techniczne i będzie w niekontrolowany sposób dojeżdżać do Polski. Nie słuchaliście
naszych głosów i nie przyjęliście ustawy o ochronie
polskiej żywności. Nie wytransferowano z Polski milionów ton zboża do Afryki Północnej, gdzie jest bardzo potrzebne. Nie wprowadziliście kaucji, o które
w naszej ustawie złożonej w lipcu ub.r. apelujemy. To
jest miara nieudolności i zagrożenia bezpieczeństwa
żywnościowego Polski. To bezpieczeństwo jest po
prostu dzisiaj zagrożone – bezpieczeństwo produkcji
żywności w Polsce, bezpieczeństwo konsumentów.

174

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Władysław Kosiniak-Kamysz
Jesteśmy za pomocą dla Ukrainy, udowodniliśmy
to nie jako partie polityczne, nie jako klasa polityczna i nie jako rządzący czy opozycja. Udowodnili to
przede wszystkim Polacy. Wsparcie dla Ukrainy –
tak; niszczenie polskiego rolnictwa, polskiego przemysłu rolno-spożywczego, polskiej gospodarki – nie.
(Oklaski) Wsparcie dla Ukrainy – tak, ale nie budowanie fortun oligarchów. Wsparcie dla Ukrainy –
tak, ale nie kosztem polskich konsumentów.
Polacy pokazali, że chcą pomagać. Racją stanu
Polski jest wolna i niepodległa Ukraina i zwycięstwo
Ukrainy. Trzeba wspierać Ukrainę w tych działaniach, ale też trzeba patrzeć na swój interes i swoje
działania. Oczekujemy od rządu postawienia jasnych
warunków współpracy już dzisiaj. Nie dzień po zakończeniu miejmy nadzieję zwycięskiej dla Ukrainy
wojny, ale już dzisiaj, teraz. Że to nie firmy francuskie, niemieckie będą pierwsze do odbudowy Ukrainy, tylko ci, którzy byli pierwsi do pomocy, ci, którzy
przyjęli Ukraińców pod swój dach, czyli Polacy.
Trzeba postawić jasne warunki dziś i teraz, choćby w wymianie handlowej. Dlaczego polskie mięso,
polska wieprzowina wciąż nie może być sprzedawana
na Ukrainę, a w niekontrolowany sposób w drugą
stronę wjeżdżają produkty rolne? I w sprawie historii, bo o polityce historycznej pan przewodniczący też
mówił, trzeba jasno i wyraźnie powiedzieć w 80. rocznicę rzezi wołyńskiej: nie dla niszczenia szans na przyszłość, tylko żeby ta przyszłość była zbudowana na
silnym fundamencie, że prawda historyczna i szacunek dla minionych pokoleń muszą znaleźć swoje miejsce. (Oklaski) Ekshumacja, upamiętnienie i niepompowanie nastrojów, które mogą to zniszczyć. To jest
nasza racja stanu i tego oczekujemy.
Jeśli chodzi o bezpieczeństwo narodowe, jesteśmy
za dalszym wzmacnianiem obecności Polski we wszystkich sojuszach, szczególnie w Sojuszu Północnoatlantyckim i w Unii Europejskiej. Jeśli chodzi o sprawy
NATO, wygląda to lepiej niż sprawy Unii Europejskiej.
USA – kluczowa rola i nasze wsparcie dla tego,
jaką Amerykanie odgrywają rolę, jeżeli chodzi o ich
obecność w Polsce, w Europie, rolę w Sojuszu Północnoatlantyckim.
Chcę zadeklarować, że my w przeciwieństwie do
was nie zerwiemy kontraktów na modernizację polskiej armii. Wy kontrakty z naszymi sojusznikami
z Francji zerwaliście, przez to osłabiliście bezpieczeństwo narodowe i militarne Polski. My podtrzymamy kontrakty ze Stanami Zjednoczonymi i ze
wszystkimi innymi partnerami, ale będziemy się
domagać tego, żeby ich obecność w postaci inwestycji
gospodarczych w Polsce była większa, tak żeby spełnić zasadę, o którą wnioskujemy, którą odrzuciliście
– 50/50. 50% produkcji w Polsce, na terenie Polski,
w polskich zakładach i tych, które w Polsce zainwestują, i 50% zakupów spoza granic Polski. (Oklaski)
To jest zasada gwarantująca Polsce bezpieczeństwo.
Ale kontrakty na te ważne sprawy, modernizację pol-

skiej armii utrzymamy, jeżeli Polacy nam powierzą
rządy po kolejnych wyborach.
Jeśli chodzi o pozycję Polski w Unii Europejskiej,
to w ogóle jest już cała dyskusja o problemach polskiej
dyplomacji, o tym, jakie są największe. Wiarygodność, skuteczność i jakość. Wiarygodność – polska
dyplomacja jest wykorzystywana nie na użytek powszechnie uznany za oczywisty, tj. osiągania swoich
celów na arenie międzynarodowej. Polska dyplomacja
wielokrotnie częściej jest używana do polityki, a może
nawet do politykierstwa, tu, w naszej ojczyźnie, a nie
osiągania celów na zewnątrz naszych granic. To nie
są założenia wiarygodnej polityki zagranicznej.
Jeśli chodzi o relację z naszymi partnerami w Unii
Europejskiej, to trzeba zacząć od sąsiadów. Od 8 lat
mówicie o reparacjach. Po 7 latach waszych rządów
przedstawiliście raport. Wysłaliście notę dyplomatyczną, otrzymaliście na nią odpowiedź, nic nie osiągnęliście, a w Sejmie nie zgodziliście się na powołanie
komisji, która wzmacniałaby dyplomację parlamentarną. Po wygranych wyborach będziemy kontynuować te działania, tylko dużo skuteczniej, bo musimy
zmienić pozycję Polski w Unii Europejskiej. Ona jest
dzisiaj na marginesie, ona jest po prostu słaba, nie
osiągamy tam celów. I to nie jest sprawa tylko i wyłącznie pieniędzy z KPO, choć to najbardziej wzniosła sprawa,
Chwaliliście się nowym planem Marshalla, budowaliście i stawialiście bilbordy z tej okazji, fety i objazdy po Polsce, a tych pieniędzy wciąż nie ma, są
straty, są kary, które musimy płacić. Te pieniądze
mogłyby dzisiaj zmienić politykę energetyczną, bezpieczeństwo energetyczne, politykę żywnościową,
bezpieczeństwo zdrowotne i w każdym innym wymiarze. Ich po prostu nie ma, bo jesteście w tym
względzie skrajnie nieskuteczni. Od 2 lat, kiedy zagłosowaliśmy jako PSL – Koalicja Polska za KPO, nie
jesteście w stanie przywieźć pieniędzy, które leżą na
stole, a marzycie o pieniądzach, których nawet nie
widzicie. My marzenia też możemy mieć, ale dyplomację ocenia się za skuteczność, za realną jakość jej działania.
Ta skuteczność w Unii Europejskiej, słaba pozycja
Polski to nie tylko KPO, to przegrana dyrektywa
o pracownikach delegowanych. Dopóki my rządziliśmy, ona była dużo bardziej korzystna dla Polski, wy
ją po prostu przegraliście. To przegrana dyrektywa
dotycząca samochodów spalinowych. Może dlatego że
w 2021 r. w Glasgow pani minister od energii zgodziła się na to, że od 2035 r. nie będzie można sprzedawać
samochodów spalinowych, a później szukaliście koalicji, której nie byliście w stanie zbudować. Niestety, bo
to jest zła dyrektywa i Unia wymaga zmian. Tak samo
jak dyrektywa metanowa uderza w Polskę.
Unię trzeba zmieniać, bo to zmierza w złym kierunku (Oklaski), ciągłego narzucania jakichś zasad,
które są wbrew społeczeństwom, wbrew narodom tworzącym Unię Europejską. Ale Unię Europejską można zmieniać wtedy, kiedy się jest w niej silnym, a nie
słabym. Mogliśmy zająć miejsce Wielkiej Brytanii

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Władysław Kosiniak-Kamysz
w Unii Europejskiej, będąc przy głównym stole, ale
wy nie byliście do tego zdolni. W ramach Unii Europejskiej, w ramach NATO trzeba wzmacniać nie tylko
nasze strategiczne partnerstwo z naszymi sąsiadami
będącymi w tych strukturach, ale również sojusz militarny i gospodarczy z państwami północnymi z basenu Morza Bałtyckiego, zarówno ze Szwecją i Finlandią, jak i z Norwegią. To jest kierunek, na którym
nam bardzo zależy.
Miałkość i skuteczność waszej polityki pokazana
jest również w wysprzedawaniu majątku narodowego. Sprzedaliście srebra rodowe, sprzedaliście Lotos
za bezcen, a mieliście te srebra wzmacniać i odkupywać, skłamaliście i oszukaliście tutaj wyborców.
(Oklaski) Sprzedajecie polską ziemię. Opublikowaliśmy dzisiaj dane…
(Poseł Barbara Bartuś: O czym pan mówi? Ale
kłamstwo.)
Przedstawiliśmy dane z Ministerstwa Spraw Wewnętrznych i Administracji. Rok 2015, kiedy my rządziliśmy, to wtedy mówiliście, że wysprzedawana jest
polska ziemia. To było 412 ha ziemi rolnej i leśnej
w ciągu roku. Rok 2022 – 5119 ha, ponad 12 razy
więcej sprzedanej ziemi polskiej.
(Głos z sali: Skandal!)
(Poseł Jakub Rutnicki: Sprzedawcy polskiej ziemi.
Skandal!)
Sprzedajecie srebra rodowe, sprzedajecie polską
ziemię, sprzedajecie polską gospodarkę. (Oklaski)
(Głos z sali: Tak jest.)
(Głos z sali: I zboże techniczne.)
Na koniec tej części – jakość dyplomacji.
(Głos z sali: A pan prezydent zadowolony.)
To, o czym mówił pan poseł Kowal. (Gwar na sali,
dzwonek)
(Poseł Jakub Rutnicki: Polska ziemia…)
Utraciliśmy najlepszych dyplomatów, zniszczyliście
wydziały handlu zagranicznego, nie ma dyplomacji gospodarczej. Deficyt w handlu zagranicznym w ubiegłym roku to prawie 20 mld euro. To jest fatalny wynik,
to jest miara porażki. Dyplomację gospodarczą, i w obrębie Ministerstwa Spraw Zagranicznych, i w obrębie
ministerstwa gospodarki, zastąpiliście zagranicznymi
biurami handlowymi, które w większości nie działają.
A w Indiach, które mają 1200 mln mieszkańców, jest
jedna osoba odpowiedzialna za promocję polskiej gospodarki. To jak my mamy zdobywać nowe rynki? Skoro
rynek wschodni jest zamknięty – i słusznie – to jak mają
polscy przedsiębiorcy sprzedawać swoje produkty w innych kierunkach, jeżeli nie ma dyplomacji gospodarczej? Takich przykładów słabej jakości pełnionych
funkcji jest wiele.
Dużo lepiej niż politykę rządu – tutaj pokazałem
jej wady – oceniamy politykę prowadzoną przez pana
prezydenta. Dobrze, że on w tym trudnym czasie wojny na Ukrainie wziął na siebie dużo większy ciężar
prowadzenia rozmów z głowami państw i prowadził
tę politykę w zakresie Ukrainy, w zakresie bezpie-

175

czeństwa Polski, bo wy robicie to naprawdę bardzo
słabo. Wiarygodność, skuteczność i jakość polskiej
dyplomacji są mizerne.
Dlatego wnioskujemy o odrzucenie raportu, sprawozdania, prezentacji pana ministra o polityce zagranicznej Rzeczypospolitej. Ona musi ulec radykalnej poprawie – jesteśmy do tego przygotowani. Zwycięstwo partii demokratycznych w kolejnych wyborach to pewność uzyskania pieniędzy z Krajowego
Planu Odbudowy…
(Poseł Barbara Bartuś: Szef klubu nie wie, nad
czym debatujemy.)
…to poprawa pozycji Polski w Unii Europejskiej
i relacji z sąsiadami będącymi w strukturach NATO
i Unii Europejskiej, to poprawa jakości, wiarygodności i skuteczności polskiej dyplomacji. (Oklaski)
(Głos z sali: Brawo!)

Wicemarszałek
Małgorzata Kidawa-Błońska:
Dziękuję bardzo, panie pośle.
Pan poseł Krzysztof Bosak, Konfederacja.

Poseł Krzysztof Bosak:
Pani Marszałek! Wysoki Sejmie! Drodzy Obywatele! To jest pierwsza chyba poważna debata, w której
mamy czas spokojnie rozmawiać o polityce zagranicznej. Po wielu latach rządów partii, która obiecywała
wstawanie z kolan. Ale wykorzystajmy ten moment.
Chciałbym się skupić przede wszystkim nie na
krytyce tego, co już wybrzmiało – wiele głosów krytycznych tutaj padło – ale na przedstawieniu tego,
jaka jest wizja Konfederacji, bowiem Konfederacja
jest partią, która budzi wielkie emocje. Coraz więcej
Polaków patrzy na Konfederację z dużym zainteresowaniem, także z ław opozycyjnych to zainteresowanie nam towarzyszy, wyczuwamy tutaj nerwowość. Więc warto powiedzieć, jaka jest nasza wizja
polityki zagranicznej.
Pierwsza i oczywista rzecz – Polska jest częścią
świata zachodniego, nikt tego przy zdrowych zmysłach nie kwestionuje i w tej chwili nie wchodzi w grę
w przypadku Polski żadna alternatywna wizja prowadzenia polityki zagranicznej niż rozwijanie relacji
gospodarczych z innymi państwami oraz rozwijanie
współpracy w ramach tych struktur, w których jesteśmy – w interesie narodowym i zgodnie z racją stanu.
To trzeba na starcie powiedzieć.
I teraz powiedzmy kilka słów o tych strukturach.
Dwie najważniejsze – bo tutaj minister zrobił nam
przegląd wszystkich możliwych, 3 godziny wypełnił
– w ramach których w tej chwili państwo polskie prowadzi swoją politykę, to jest NATO i Unia Europejska. Zwolennikami przystąpienia do NATO – trzeba
to uczciwie powiedzieć – byliśmy wszyscy lub ogromna większość z nas. Zdaje się, że w tej Izbie, zanim do

176

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Krzysztof Bosak
niej dołączyłem, ze dwóch posłów głosowało przeciw,
reszta była za. Zwolennikami Unii Europejskiej nie
byliśmy, mieliśmy swoje bardzo poważne argumenty,
natomiast fakt, że w Unii Europejskiej w tej chwili
jesteśmy, widzimy. Tego faktu nikt nie kwestionuje.
Zdajemy sobie sprawę, że zadanie, jakie postawiło
przed nami jako polskimi politykami w tej chwili polskie społeczeństwo, to jest uprawianie skutecznej polityki racji stanu w tych warunkach, jakie są zastane.
(Poseł Sławomir Nitras: Nie zastane, tylko niezrealizowane.)
To są fakty, to trzeba powiedzieć wyraźnie.
Jak definiujemy rację stanu? Po pierwsze, w stosunkach bilateralnych. Chodzi o jak najlepsze stosunki pokojowe rozwoju gospodarczego ze wszystkimi państwami, z którymi to jest możliwe. Nic na siłę.
Widzimy bardzo wyraźnie, że z niektórymi to nie jest
możliwe. I tego wówczas nie postulujemy. Natomiast
tam, gdzie to jest możliwe – oczywiście tak. W ramach NATO polityka oczywiście jak najbardziej jest
nam potrzebna i każde działanie musi być analizowane indywidualnie. Warto zwrócić na to uwagę:
NATO nie jest organizacją, w odróżnieniu od Unii
Europejskiej, przymusową. W polskiej polityce w ramach NATO w poprzednich latach były popełnione
poważne błędy.
W niektóre sprawy, w które angażowały się państwa NATO-wskie, nie zdecydowaliśmy się jako Polacy angażować. I dobrze. Dam przykład: wojna w Libii. Polacy nie byli potrzebni, żeby obalać rząd w Libii. Nie zaangażowaliśmy się – bardzo dobrze. Wówczas późniejszy minister spraw zagranicznych, nieobecny, ale poprzednik, Waszczykowski, pamiętam,
z opozycyjnych ław krytykował rząd Platformy Obywatelskiej. Zachęcał, żebyśmy jeszcze pojechali bombardować Iran, marzył o tym na łamach partyjnej
gazety Prawa i Sprawiedliwości. Nie pojechaliśmy,
i bardzo dobrze, bo Polacy nie chcą finansować wojen,
które nie są w naszych interesach. Natomiast są
sprawy współpracy obronnej w ramach NATO, które
są zgodne z naszą racją stanu. W nie trzeba się angażować, ale rzecz jest w tym, na jakich zasadach.
Polityka polegająca na tym, że my będziemy napinać
muskuły poprzez rozdawanie całego uzbrojenia, które mamy, to nie jest mądra, racjonalna polityka. Dobrze wynegocjowane kontrakty, na czas, nie jak
grunt pali się pod nogami – to jest dobra polityka.
Takiej polityki potrzebujemy.
Warto też powiedzieć kilka słów o polityce w ramach Unii Europejskiej. Jesteśmy zwolennikami
współpracy europejskiej, gospodarczej, także politycznej. Współpraca wymaga wolności, dobrowolności i pewnego poziomu różnorodności pomiędzy podmiotami, które mają współpracować. Jeżeli integracja europejska ma polegać na tym, że zniknie różnorodność podmiotów, które w Europie istnieją –
wszystkie będą takie same, regulowane tym samym
prawem, nie będą miały wolności i nie będzie dobro-

wolności – to już nie ma współpracy. To jest po prostu
zglajchszaltowanie, urawniłowka, coś, co dobrze znamy i źle wspominamy. To, co widzimy w polskiej polityce zagranicznej, to aktywizm i brak strategii. Nie
chcemy, żeby polityka polegała na rozdawaniu zasobów, bo to nie jest strategia. Nie chcemy, żeby polityka polegała na uzależnieniu technologicznym od jednego partnera, bo to nie jest strategia. Dobrze, że
minister dzisiaj tego nie zapowiedział. Zauważamy to.
Nie chcemy, żeby polityka polegała również na zadłużaniu się. Zauważamy to, że w tej chwili premier jest
w Stanach Zjednoczonych. Pan minister jest tutaj.
Premier pojechał tam szukać finansowania kontraktów, które już ogłosił jako wynegocjowane. To dość
zabawna sytuacja, niestawiająca ani pana ministra,
ani nas tu wszystkich w poważnym świetle.
Cele polityki zagranicznej: podmiotowość, do której niezbędna jest suwerenność, bezpieczeństwo, rozwój i dobrobyt. O tym rozwoju, o tym dobrobycie było
bardzo mało, właściwie pan minister wczoraj podczas
zamkniętego posiedzenia Komisji Spraw Zagranicznych więcej mówił na temat dyplomacji ekonomicznej, dając przykłady innych państw, w których to jest
dobrze zorganizowane, niż dziś. Wiemy dlaczego. Bo
na to ma wpływ premier Morawiecki, podobnie jak
na politykę europejską. Pan minister dziś reprezentuje rząd, ale rząd ma politykę, na którą w wielu obszarach nie ma wpływu. To się musi zmienić. Polityka musi się rządzić strategią, musi się rządzić racjonalnością i musi być koordynowana. Nie może być
tak, że każdy w tym rządzie realizuje swoją własną
politykę zagraniczną. Dziękuję bardzo. (Oklaski)

Wicemarszałek
Małgorzata Kidawa-Błońska:
Dziękuję bardzo, panie pośle.
Bardzo proszę, pan poseł Paweł Zalewski, Polska 2050.

Poseł Paweł Zalewski:
Pani Marszałek! Wysoka Izbo! 4 lata czekaliśmy
na tę debatę, po to aby wokół polityki zagranicznej
budować porozumienie narodowe. Dziś, pół roku przed
wyborami, tak naprawdę ta debata została sprowadzona jedynie do kampanijnej propagandy PiS. To
źle, bo polityka zagraniczna powinna służyć długookresowym celom państwa.
Jakie zatem są efekty prowadzonej przez PiS od
8 lat polityki zagranicznej? Czy odpowiada ona potrzebom państwa, które leżąc na granicy dwóch porządków międzynarodowych, może jako pierwsze ponieść
negatywne konsekwencje dalszych zmian w Europie?
Na ile skutecznie Polska wspiera Ukrainę i ratuje
porządek naruszony rosyjską inwazją? Bo wiemy, że
tylko porządek oparty na prawie oznacza dla nas po-

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Paweł Zalewski
kój i bezpieczeństwo. Polska do realizacji swych celów
potrzebuje rzetelnych sojuszy, a każdy z nich wymaga ciągłych zabiegów na rzecz utrzymania wspólnego
wysiłku. Dlatego Polska jako najbardziej tego potrzebująca powinna szukać rozwiązań jednoczących
swych sojuszników wobec Rosji i mobilizujących do
pomocy dla Ukrainy. Powinna wspierać także propozycje, które pomagają w przezwyciężaniu wewnętrznych problemów innych państw: Niemiec, Francji czy
Włoch. W Polsce 2050 podchodzimy do tych wielostronnych sojuszy bez afektu, lecz z realizmem. Dobrze rozumiemy różnicę interesów naszych oraz niemieckich czy francuskich.
Z drugiej strony wiemy, że oddawanie naszego losu
w ręce wyłącznie jednego państwa jest wyrazem naiwności lub bezsilności. Państwo o takim położeniu
jak Polska, aby skutecznie działać na rzecz pojednania sprzecznych interesów oraz różnych percepcji
zagrożenia wśród swoich sojuszników, musi odwoływać się do odpowiednio silnej zasady moralnej, zasady, którą wszyscy członkowie będą mogli uznać dobrowolnie i się jej podporządkować. Nie musimy jej
wymyślać. W NATO i Unii Europejskiej taka zasada
istnieje, to praworządność. To do niej odwołują się traktaty europejskie i Pakt Północnoatlantycki. To ona
stanowi oś konstytucji wszystkich członków. To ona
wreszcie została zaatakowana przez Rosję na Ukrainie, ale także w największych krajach Zachodu przez
korupcję czy próbę wpływu na wyniki wyborów. Co
ważne, posiadamy odpowiedni autorytet moralny, aby
tej zasady używać, bo przecież daje go nam postawa
Polaków, tak otwarta na pomoc uchodźcom ukraińskim czy zgody na ryzyko związane z logistyczną pomocą dla walczących.
Tak powinno być, a jak jest? Jest dokładnie odwrotnie. PiS, zamiast wzmacniać europejski porządek, kwestionuje go i podkopuje. W ten sposób daje
argumenty Kremlowi, że Polska nie jest integralną
częścią Zachodu, a to legitymizuje rosyjską ekspansję
i dominację w Europie Wschodniej. Dzieje się tak na
poziomie polityki rządowej, ale także partyjnej. Wbrew
wszystkim zasadom polityki premier Morawiecki
uczestniczy w zjazdach, organizuje je, z partiami, z liderami, którzy uważają, że Polskę i ich więcej dzieli,
niż łączy. Jednocześnie PiS oddaje nasz los całkowicie w ręce Stanów Zjednoczonych, których fundamentalna rola gwaranta bezpieczeństwa w Europie nie
jest zagwarantowana na zawsze.
PiS traktuje Unię Europejską jako instrument
niemieckiej polityki, zapominając, że powstała ona
i działa właśnie jako mechanizm ograniczania niemieckiej potęgi w Europie. Jarosław Kaczyński wie,
że historia jest pamięcią polityki, a naród może zaakceptować politykę zagraniczną przede wszystkim
w oparciu o doświadczenie historyczne. Jednak z faktu, że Polska była ofiarą Niemiec, wyciąga wniosek,
że Niemcy są wciąż naszym wrogiem. My uważamy
inaczej: kluczowym wnioskiem z naszej historii jest,

177

aby kraj, który ogłosił Zeitenwende, był po naszej
stronie. Udało się to Niemcom i Francuzom. Dlaczego ma się nie udać nam?
Przypomnę, że o politykę opartą na takich wnioskach dopominał się niezapomniany prof. Bartoszewski. PiS nie dostrzega zagrożenia dla interesów polskich w narodowych egoizmach, które prowadzą do
protekcjonizmu. Widzi je za to w polityce wspólnotowej. Rząd ustawia się plecami do kluczowego sporu
w relacjach między Unią Europejską a USA o to, jak
ożywić gospodarkę po pandemii i w dobie inflacji.
Zachowuje się tak, zamiast wspierać Komisję Europejską w rozmowach z USA, aby protekcjonistyczna
polityka Waszyngtonu nie naruszała europejskich
interesów oraz aby odpowiedzią na nią były ogólnoeuropejskie regulacje, a nie protekcjonistyczne działania Berlina i Paryża.
Dalej, PiS zupełnie nie potrafi wykorzystać geograficznego położenia Polski i jej potencjału dla polityki handlowej. Skandal ze zbożem ukraińskim pokazał, że przy tym rządzie polskie firmy nie wezmą
udziału w odbudowie Ukrainy. Ciągle nie ma pieniędzy dla Polaków z KPO tylko dlatego, że realizuje się
partyjne interesy. Całkowita kompromitacja w negocjacjach pakietu Fit for 55.
I wreszcie kluczowa sprawa: Skąd ta polityka?
Otóż celem PiS jest rozluźnienie dotychczasowych
sojuszy i oparcie nowego porządku na współpracy
państw Europy Środkowo-Wschodniej pod amerykańskim protektoratem. Ma to zerwać ograniczenia
w polityce wewnętrznej spowodowane traktatami
europejskimi i umożliwić przebudowę kraju zgodnie
z wizją Jarosława Kaczyńskiego. W tej koncepcji zasada praworządności jest przeszkodą w realizacji
celów PiS, a nie instrumentem obrony polskich interesów. Dla PiS obecna Unia jest szkodliwym gorsetem, a nie gwarantem rozwoju i bezpieczeństwa. Ten
wrogi stosunek do europejskich sojuszników tłumaczy też, dlaczego Jarosław Kaczyński pozwolił na
zrujnowanie polskiej dyplomacji. Jej zadaniem jest
bowiem szukanie pojednania, pogodzenia sprzecznych interesów, tymczasem istotą polityki PiS jest
konflikt. Przez 8 lat PiS zniszczył politykę zagraniczną państwa. W zamian zbudował mechanizm działający wyłącznie na rzecz partyjnych interesów.
Najwyższy czas przywrócić polityce zagranicznej
jej właściwą państwową, a nie partyjną rolę oraz pozycję Polski jako jednego z liderów w Europie. Taki
jest jeden z najważniejszych celów Polski 2050 w tych
wyborach. Dziękuję bardzo. (Oklaski)

Wicemarszałek
Małgorzata Kidawa-Błońska:
Dziękuję bardzo.
Bardzo proszę, pan poseł Jarosław Gowin, Porozumienie.

178

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Jarosław Gowin:
Pani Marszałek! Panie i Panowie Posłowie! Panie
Ministrze! Dobrze, że zdecydował się pan poddać
swoją politykę, politykę rządu ocenie parlamentu, ta
debata jest bardzo potrzebna. Muszę powiedzieć, że
z zainteresowaniem wysłuchałem wystąpienia pana
ministra. Co więcej, mogę powiedzieć, że z satysfakcją stwierdzam, że pod wieloma tezami, które pan
minister wypowiedział, gotów jestem się podpisać.
Mówię o satysfakcji, ponieważ bardzo potrzebujemy
tego, żeby w tak głęboko, szkodliwie podzielonym
kraju budować, przynajmniej próbować budować, konsensus w sprawach najbardziej fundamentalnych.
Mam wrażenie, że to, co pan minister mówił, w większym stopniu oddaje poglądy pana ministra niż praktykę obecnego rządu, ale doceniam to, że starał się
pan pokazać ciągłość polskiej polityki zagranicznej
w ciągu ostatnich 30 lat. Ciągłość, która nie zmienia
oczywiście tego, że w różnych sprawach możemy inaczej rozkładać akcenty czy wręcz fundamentalnie się
spierać. O jednym i o drugim będzie mowa w moim
wystąpieniu.
Żeby nie tracić czasu na jakieś retoryczne zawikłania, zawijańce, powiem, że jeżeli chodzi o ten podstawowy wymiar, przez którego pryzmat ocenia się
dzisiaj, zwłaszcza w kraju o takim położeniu geopolitycznym, politykę zagraniczną rządu, czyli stosunek do rosyjskiej agresji, napaści na Ukrainę, generalnie rzecz biorąc, to, co powiedział pan minister,
zasługuje na uznanie. Rząd dobrze zdaje egzamin
w tej sprawie, tak jak znakomicie ten egzamin zdało
całe polskie społeczeństwo i jak, co warto byłoby może,
panie ministrze, docenić, zdaje go także opozycja, popierając politykę rządu w sprawie Ukrainy. To generalne polskie poparcie militarne, poparcie dyplomatyczne,
poparcie humanitarne, to przede wszystkim ta wielka,
wspaniała akcja pomocy ukraińskim uchodźcom ze
strony milionów polskich rodzin. To wszystko dowodzi
tego, że właściwie oceniamy polską rację stanu.
Dwa podstawowe wnioski płyną z rosyjskiej agresji. Po pierwsze, trzeba się zbroić, a po drugie, trzeba
wzmacniać sojusze. Jeżeli chodzi o zbrojenie, mówił
o tym pan minister Kosiniak-Kamysz, opozycja na
pewno będzie podtrzymywać te programy, te zobowiązania, które zostały podjęte przez obecny rząd,
natomiast chcemy większego udziału polskiego przemysłu zbrojeniowego w tych przedsięwzięciach modernizacyjnych dla polskiej armii. Jeżeli chodzi
o wzmacnianie sojuszy, sytuacja jest bardziej złożona. Dobrze, że udało się wyprostować relacje ze Stanami Zjednoczonymi, które z jednej strony były nadwyrężone takim niedojrzałym poparciem dla jednego
z kandydatów w amerykańskich wyborach prezydenckich, a z drugiej strony przez sprawę lex TVN,
czyli skandalicznej próby zdławienia jednego z niezależnych mediów, należącego do kapitału amerykańskiego.
Natomiast zupełnie inaczej wygląda sytuacja, jeżeli chodzi o relacje z Unią Europejską. Tutaj mamy

do czynienia z zapaścią, a pod pewnymi względami
nawet z katastrofą. Panu ministrowi rzeczywiście
nie przeszło przez usta sformułowanie Krajowy Plan
Odbudowy, a przecież to jest wielka porażka tego
rządu. Co więcej, pod znakiem zapytania staje wypłata środków strukturalnych. Oczekiwałem, że pan
minister przedstawi jakieś propozycje, jak zapobiec
temu zagrożeniu. Generalnie chcę powiedzieć, że naprawa relacji z Unią Europejską będzie jednym z najważniejszych, obok kontynuacji polityki wobec agresji na Ukrainę, rosyjskiej agresji na Ukrainę, podstawowych zadań następnego rządu. I chcę też powiedzieć, panie ministrze, że rozumiem te argumenty,
które pan podawał, jeżeli chodzi o racje dotyczące
sprzeciwu wobec rozmaitych elementów działań instytucji unijnych. Rozumiem potrzebę wspierania czy
przeciwstawiania się nadmiernie ideologicznym
i zbyt głębokim ingerencjom w politykę wewnętrzną
państw członkowskich. Tylko sposób, w jaki rząd
PiS-u to robi, jest nieskuteczny, jest przeciwskuteczny, dlatego że daje pretekst, a w niektórych przypadkach podstawę do tego, żeby instytucje unijne ingerowały coraz bardziej, na razie w nasze sprawy wewnętrzne, a to jest precedens. Niewątpliwie efektem
rządu PiS-u będzie poszerzenie skali władzy i ingerencji biurokracji brukselskiej.
Reasumując, chciałbym powiedzieć, że Porozumienie popiera politykę rządu w sprawie Ukrainy
i jednoznacznie krytycznie ocenia politykę wobec
Unii Europejskiej. (Dzwonek) Zarazem wyrażamy
niedosyt, brakło już czasu, żeby o tym mówić, w przypadku innych wektorów polskiej polityki zagranicznej. Dziękuję bardzo. (Oklaski)

Wicemarszałek
Małgorzata Kidawa-Błońska:
Dziękuję bardzo.
Bardzo proszę, pani marszałek Małgorzata Gosiewska, Prawo i Sprawiedliwość.

Poseł Małgorzata Gosiewska:
Szanowna Pani Marszałek! Szanowny Panie Ministrze! Panie i Panowie Posłowie! Wysłuchaliśmy
exposé pana ministra w bardzo specyficznym i trudnym czasie. Od ponad roku trwa brutalna agresja
Rosji na Ukrainę, pełnoskalowa, dramatyczna wojna,
która zmieniła architekturę bezpieczeństwa Polski,
Europy i świata. Pamiętamy jednak, że okupacja terenów wschodnich Ukrainy i Krymu trwa od 2014 r.
I w tych warunkach przychodzi nam określić kierunki i priorytety polityki międzynarodowej, zwłaszcza
tych obszarów, które służyły wzmocnieniu bezpieczeństwa naszego państwa. Stanowi to niewątpliwie
wyzwanie, zwłaszcza w obliczu różnych możliwych
scenariuszy. W swoim wystąpieniu skoncentruję się
przede wszystkim na tym, czym zajmuję się od lat,

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Małgorzata Gosiewska
czyli na kierunkach polityki wschodniej Polski, właśnie w kontekście budowania bezpieczeństwa w regionie, który obecnie stanowi wschodnią flankę NATO.
Rosyjskie działania zbrojne wymierzone w integralność Ukrainy w ostatnich latach znacząco zmieniły
sytuację geopolityczną w Europie Środkowej i Wschodniej. Koniecznością stało się zagwarantowanie bezpieczeństwa, przede wszystkim nowym państwom
członkowskim NATO, tym przyjętym po 1999 r., czyli Polsce, Estonii, Łotwie i Litwie, a także Rumunii
i Bułgarii, bo to właśnie w tę stronę nakierowane zostały rosyjskie działania destabilizujące. Polska polityka wschodnia koncentruje się zatem na wzmocnieniu stosunków z krajami Europy Wschodniej i zwiększeniu obecności Polski w regionie jako ważnego
gracza politycznego i gospodarczego. Podstawowymi
celami tej polityki muszą zatem być: budowanie silnych sojuszy obronnych oraz zacieśnianie współpracy w zakresie bezpieczeństwa i obrony w regionie.
Może i musi się to odbywać na zasadzie partnerstwa,
z uwzględnieniem interesów własnych, bez pomijania tematów trudnych i niewygodnych. I tak się właśnie dzieje. To cel pierwszy. Cel drugi to promowanie
demokracji i praw człowieka na Wschodzie, zwłaszcza
na Białorusi, w Gruzji i Mołdawii, poprzez zaangażowanie w projekty i inicjatywy wspierające rozwój
społeczny i gospodarczy krajów partnerskich. Głównym zadaniem w tym obszarze jest stałe upominanie
się o więzionych na Białorusi przedstawicieli społeczeństwa obywatelskiego, w tym Polaków, którzy za
sprzeciw wobec autorytarnej i despotycznej władzy
są surowo karani. I upominamy się. Musimy też wspierać tych, którzy zdecydowali się na opuszczenie swojego kraju lub zostali do tego zmuszeni, którzy na
obczyźnie walczą o wolność i demokratyczne standardy, wspierać dziennikarzy i niezależne media. Chodzi
również o stanowcze inicjowanie sankcji wobec rządzących satrapów i ograniczanie możliwości ich poruszania się po Europie i świecie. Są to przejawy
zwykłego solidaryzmu, który stanowi naszą wizytówkę i jest naszym atutem. Naszą wizytówkę, szanowni
państwo, bo waszą wizytówką stał się swego czasu
Aleś Bialacki uwięziony dzięki informacjom, których
udzielił wasz MSZ.
Warto wskazać tutaj działania prowadzone przez
Fundację Solidarności Międzynarodowej na rzecz
wspierania prodemokratycznych przemian w państwach takich jak Białoruś, Gruzja, Mołdawia, Ukraina
czy Tadżykistan. W ubiegłym roku fundacja przekazała samej tylko Ukrainie pomoc o wartości 80 mln zł,
w tym 25 nowych ambulansów, sprzęt strażacki, ponad
3 tys. generatorów. Ponadto prowadzi ona program
opieki nad sierotami wojennymi i kobietami uwolnionymi z rosyjskiej niewoli, a także wspiera budowę miasteczek dla przesiedleńców na Ukrainie.
W Mołdawii działania fundacji pomagają mieszkańcom kraju korzystać ze środków europejskich

179

i rozwijać społeczeństwo obywatelskie, poprawiać
warunki życia i stymulować przedsiębiorczość. Realizowane projekty dotyczą wsparcia rozwoju obszarów wiejskich, wsparcia rozwoju miast, rewitalizacji,
wsparcia i wdrożenia polityki rozwoju regionalnego,
rozwoju społeczności lokalnych. Fundacja wspiera
m.in. mołdawski Generalny Inspektorat do Spraw
Sytuacji Nadzwyczajnych w stworzeniu grupy poszukiwawczo-ratowniczej, która w przyszłości będzie
mogła uzyskać certyfikację Międzynarodowej Grupy
Doradczej do Spraw Poszukiwań i Ratownictwa i pracować w tym systemie.
W przypadku Białorusi działania koncentrowały
się i koncentrują na wsparciu niezależnych mediów
– w tym gazet, portali informacyjnych i stacji radiowych – oraz organizacji broniących praw człowieka
i osób represjonowanych, niezależnych instytucji edukacyjnych, inicjatyw miejscowych, organizacji i środowisk mających na celu rozwój społeczeństwa obywatelskiego. Wcześniej obejmowały również umacnianie
białoruskiej tożsamości narodowej i języka, rozwój
przedsiębiorczości, umacnianie więzi między społeczeństwem białoruskim a polskim.
Z kolei w przypadku Gruzji naszą powinnością jest
wspieranie oddolnych ruchów społecznych, które wyrażają aspiracje europejskie i proatlantyckie. Wbrew
stanowisku i działaniom oficjalnej władzy nie chcą one
poddać się rosyjskiej dominacji. Naszym zadaniem jest
również domaganie się przestrzegania podstawowych
praw, jak np. prawo do leczenia i opieki. Widzimy, że
w przypadku byłego prezydenta Gruzji Micheila Saakaszwilego są one stale łamane. Szanowni państwo,
dzięki aktywnym działaniom premiera Mateusza Morawieckiego udało się zbudować w Unii Europejskiej
koalicję 27 państw, które poparły nasze starania
o możliwość zbadania prezydenta przez niezależny
zespół lekarzy i ściągnięcie prezydenta Saakaszwilego
na leczenie do polskiego szpitala. Mam nadzieję, że te
działania zakończą się sukcesem.
Zacieśnienie współpracy gospodarczej z krajami
regionu poprzez rozwijanie kontaktów handlowych,
inwestycyjnych, naukowych i kulturalnych w duchu
prometeizmu to cel trzeci. Szczególną pozycję zajmuje tutaj polityka historyczna – z jednej strony jako
pewna forma autorefleksji narodowej, a z drugiej jako
narzędzie polityki zagranicznej. Dzisiaj nie ma
sprzeczności między tymi polami. Potrzeba moralnego zadośćuczynienia za krzywdy, a także wypracowania polityki historycznej, która, odwołując się do
wspólnego dziedzictwa, nie rezygnując z prawdy, będzie fundamentem nowych relacji. To polityka historyczna musi nadążać za polityką międzynarodową,
która dziś determinowana jest przez potrzebę budowania wspólnoty państw zagrożonych agresywną
polityką Kremla, wspólnoty opartej na współpracy
niezależnych państw będącej gwarantem bezpieczeństwa, państw działających w demokratycznym duchu
i tradycji republikańskiej. Tylko postawa otwartości
i odwaga do stanięcia w prawdzie umożliwiają utrzy-

180

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Małgorzata Gosiewska
mywanie dobrych wzajemnych relacji i stanowią
obronę przed niepożądanymi wpływami innych wrogich państw. Źle rozumiana polityka historyczna
stanowi narzędzie rosyjskiej manipulacji, czego doświadczaliśmy przez lata w relacjach polsko-ukraińskich. Teraz właśnie jest najlepszy czas, by budować
współpracę między naszymi narodami, państwami
w oparciu o prawdę, tak by nigdy więcej nic nie mogło, a raczej nikt nie mógł, nas podzielić. Bardzo wyraźnie mówił o tym prezydent Andrzej Duda podczas
wizyty prezydenta Ukrainy Wołodymyra Zełeńskiego
w Warszawie. Wysyłając jasny przekaz do Rosji, powiedział: Już nigdy nas nie skłócicie. Podkreślił też,
że: wielkie narody w najważniejszych momentach
historii potrafią przekroczyć największe dzielące je
różnice i razem patrzeć w przyszłość. Jesteśmy wielkimi narodami i nie boimy się rozmów o najtrudniejszych tematach historii. Polska udowodniła, że w obliczu nieszczęścia jest w stanie nieść pomoc pomimo
trudnej historii. Mamy jednak prawo oczekiwać, że
kiedy skończy się czas wojny, pokonane zostaną wszystkie przeszkody utrudniające prowadzenie pełnych prac
poszukiwawczych i ekshumacyjnych, które umożliwią
godny pochówek tych, którzy zginęli tylko dlatego, że
byli Polakami.
Cel czwarty to budowanie silnej tożsamości europejskiej w regionie przez propagowanie wartości europejskich i promowanie idei integracji europejskiej
zgodnie z pierwotną wizją ojców założycieli, czyli tzw.
Europy Ojczyzn. W tym wymiarze Polska wyraźnie
też domaga się otwartych drzwi w polityce Unii Europejskiej dla Ukrainy, Mołdawii, Bałkanów Zachodnich i Gruzji. Jednak w przypadku tej ostatniej musi
to się odbyć pod pewnymi warunkami z uwagi na
występujące silne rozbieżności pomiędzy dążeniami
społecznymi, które są w pełni proeuropejskie, a aktualną, niestety, prorosyjską polityką władz.
Te cztery cele, a właściwie główne filary polityki
wschodniej, stanowią ważny element polityki zagranicznej, która zapewni Polsce większe bezpieczeństwo i umocni jej pozycję w Europie. Stanie się to
dzięki aktywności na forum międzynarodowym oraz
kształtowaniu środkowoeuropejskiego systemu bezpieczeństwa. Musimy więc stale dopominać się o należne Polsce miejsce w strukturach zachodnich poprzez
dalsze aktywne działanie na wielu polach, w tym m.in.
poprzez wielowymiarowe wsparcie dla Ukrainy, któremu towarzyszą działania polityczne i dyplomatyczne na
innych kierunkach zmierzające do rozszerzenia i konsolidacji antyrosyjskiej koalicji. Przypomnę też, że zbudowaliśmy tzw. koalicję czołgową, budujemy samolotową, proponujemy koalicję dotyczącą odbudowy Ukrainy. To właśnie dzięki tej aktywności w przeciągu roku
dwukrotnie gościliśmy w Polsce prezydenta Stanów
Zjednoczonych.
Osobnym aspektem o fundamentalnym znaczeniu
jest zbudowanie silnych stosunków transatlantyc-

kich, w których Polska zdobywa pozycję lokalnego
lidera. Wielokrotnie udowodniliśmy nasze przywiązanie do zobowiązań sojuszniczych. Wiemy, że potęga
militarna i prestiż NATO działają odstraszająco na
Rosję, utrzymując państwa znajdujące się pod amerykańskim parasolem sojuszniczym poza zasięgiem
rosyjskich operacji wojskowych. Sojusz Północnoatlantycki, zgodnie z postulatami Polski, państw
bałtyckich, Rumunii, na szczycie w Madrycie latem
ubiegłego roku podjął decyzję o dalszym wzmacnianiu wschodniej flanki NATO. Nie nastąpiło jednak
zdecydowanie przejście od odstraszania na zasadzie
wysuniętej obecności do odstraszania w oparciu o zasadę wysuniętej obrony. Zadanie to zatem nadal stoi
przed polską dyplomacją. Doświadczenie ukraińskie
jest kluczowe dla uzasadnienia tego postulatu. Masowe zbrodnie rosyjskie popełnione na ludności cywilnej okupowanych ziem przekonują, że celem operacyjnym wojskowej obrony Polski musi być zapobiegnięcie okupacji jakiegokolwiek fragmentu terytorium Rzeczypospolitej. Jego czasowa utrata i później
ewentualne odbicie na zasadzie ukarania agresora
może bowiem skutkować wyzwalaniem masowych
mogił naszych pomordowanych współobywateli, co
jest scenariuszem, na który w żadnym wypadku nie
możemy się zgodzić, choć pamiętamy, że taki scenariusz zakładali przecież nasi poprzednicy.
Przyciąganie potencjału wojskowego Stanów Zjednoczonych, a szerzej: NATO oraz pogłębianie współpracy regionalnej na wschodnich krańcach Sojuszu na
rzecz wspólnej obrony przed rosyjskim zagrożeniem
są zatem głównymi zadaniami polskiej polityki zagranicznej. Rdzeniem tej współpracy jest obecnie Polska
i państwa bałtyckie, a kluczem do sukcesu – zbudowanie przez nie wspólnej konstrukcji obronnej z Ukrainą. Obecność w tym formacie innych państw regionu,
ze szczególnym wskazaniem na Szwecję, Finlandię,
Rumunię, byłaby bardzo pożądana, a wsparcie ze strony Czech i Słowacji jest możliwe.
Biorąc pod uwagę przekształcenia w układzie sił
i rosnącą pozycję oraz umacniającą się podmiotowość
międzynarodową Europy Środkowej, należy intensyfikować współpracę w ramach inicjatyw regionalnych, takich jak Trójkąt Lubelski, B9 oraz otwarcie
i prowadzenie aktywnej polityki wobec krajów skandynawskich jako potencjalnego sojusznika w obliczu
zagrożenia rosyjskiego. Jest to korzystne tak dla regionu, jak Polski, która staje się kluczowym graczem
w tym regionie, a także w ramach nowego formatu
współpracy, jaki zawiązany został między Polską,
Wielką Brytanią i Ukrainą. Sądzę, że warto również
rozważyć możliwość rozszerzenia koncepcji Trójmorza o kraje skandynawskie.
W prezentowanym przeze mnie stanowisku głównym i stałym wyzwaniem dla Polski jest Rosja,
a zwłaszcza jej imperialne zapędy. Warto podkreślić,
że nasz demokratyczny system, z naturalną tendencją do poszerzania sfery demokracji, bezpieczeństwa
i rozwoju na państwa położone między nami a Rosją,

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Małgorzata Gosiewska
powoduje, że samo już istnienie niepodległej, a przede
wszystkim silnej Rzeczypospolitej podważa stabilność panowania rosyjskiego nad Białorusią i uniemożliwia jego prostą restaurację w odniesieniu do
Ukrainy i państw bałtyckich.
Czas, w jakim przyszło nam teraz funkcjonować,
jest nam zadany. Musimy wykorzystać go na zbudowanie systemu bezpieczeństwa regionalnego dostatecznie silnego, by mógł przetrwać o własnych siłach
lub z ograniczonym jedynie wsparciem amerykańskim i brytyjskim w obliczu zagrożenia rosyjskiego.
Z roli sojusznika zastępczego przechodzimy do roli
sojusznika pożądanego.Szanowni Państwo! Przedstawione przeze mnie główne kierunki polityki wschodniej wpisują się w zaprezentowane w dzisiejszym exposé ministra spraw zagranicznych pana Zbigniewa
Raua kierunki polityki międzynarodowej. Od ich realizacji zależą nasza pozycja, nasze relacje oraz nasze
bezpieczeństwo.
Powiedziałam na początku, że przyszło nam debatować o polityce zagranicznej w sytuacji toczącej
się na Ukrainie wojny. Polska wobec swoich sąsiadów
zachowała się jak trzeba. Dlatego pragnę bardzo serdecznie podziękować wszystkim instytucjom publicznym zaangażowanym w niesienie pomocy, samorządom oraz organizacjom pozarządowym, które nie szczędzą swoich wysiłków i środków. Szczególnie jednak
chciałabym podziękować rodakom za zaangażowanie
w tę pomoc, za okazanie serca i przyjęcie uchodźców
wojennych w swoich domach. Dziękuję również Polakom rozsianym po całym świecie za wsparcie, jakiego udzielili i nadal udzielają Ukrainie. Dziękuję
za uwagę. (Oklaski)

Wicemarszałek
Małgorzata Kidawa-Błońska:
Dziękuję bardzo, pani poseł.
Proszę, pan poseł Grzegorz Schetyna, Koalicja
Obywatelska.

Poseł Grzegorz Schetyna:
Pani Marszałek! Panie Ministrze! Exposé ministra spraw zagranicznych to zawsze ważny czas debaty o polityce zagranicznej i stanie polskiej dyplomacji, zawsze przywiązywaliśmy do tego wagę. Teraz
jest mowa o naszych interesach, szansach, strategiach, planach, scenariuszach. To jest dobra tradycja
wszystkich rządów Rzeczypospolitej, które corocznie
przedstawiają w Sejmie informację ministra spraw
zagranicznych na temat polityki zagranicznej.
Pan, panie ministrze, wraz ze swoim rządem uznaliście, że nie musicie Polek i Polaków o niczym informować. Nie przedstawił pan exposé po objęciu urzę-

181

du w sierpniu 2020 r., nie było pana w Sejmie w 2021 r.,
nie doczekaliśmy się pana wystąpienia również
w ubiegłym roku, 2022 – w tak ważnym momencie,
kiedy Rosja napadła Ukrainę, a miliony Polaków pytały w strachu i niepewności, co będzie dalej. To jest
szczególnie niewybaczalne. I nie powiedział pan
o tym dzisiaj ani słowa, zasłaniając się tylko sytuacją
COVID-ową. Sejm wtedy pracował, byliśmy tutaj, ale
pana w tym Sejmie nie było. Gdzie pan był przez te
ostatnie 3 lata? (Oklaski)
(Poseł Barbara Bartuś: Sejm pracował zdalnie.)
Polska polityka zagraniczna, o czym wielokrotnie
wam mówiliśmy, mówiliśmy też panu, pana poprzednikom, nie może być polityką chaotyczną, krótkowzroczną, przypadkową i reaktywną. Musi być zgodna z polską racją stanu. Nie może być antyzachodnia,
antyeuropejska ani antydemokratyczna.
Jeśli chcemy być naprawdę skuteczni w dzisiejszym skomplikowanym świecie, trzeba mieć długofalową wizję, popartą głęboką analizą różnych scenariuszy działań i realizacją naszych narodowych
interesów – to oczywiste. Tymczasem wy nigdy nie
mieliście żadnej wizji. Dziś, panie ministrze, nie macie nawet aktualnej „Strategii polskiej polityki zagranicznej”. Wasza polityka, jak możemy przeczytać
na stronie Ministerstwa Spraw Zagranicznych, realizuje cele zawarte w strategii, której okres obowiązywania minął w 2021 r. To jest kompromitacja. Proszę
to sprawdzić. (Oklaski)
Agresywna polityka Rosji wywróciła dotychczasowy system bezpieczeństwa międzynarodowego,
więc dzisiaj potrzebujemy – o tym chcemy rozmawiać
– reform, potrzebujemy niezbędnych działań. Wy
uprawialiście politykę, ale potrzebna jest dyskusja,
która poprzedzi następne działania. Potrzebna jest
poważna rozmowa, debata o tym, jak zabezpieczyć
interes Polski w nowej geopolitycznej rzeczywistości.
Potrzebujemy nowego paradygmatu bezpieczeństwa
i właściwego zdefiniowania sojuszy w nowej sytuacji
w ramach Unii Europejskiej i NATO. A wasza polityka, polityka zagraniczna to jest pasmo złych wyborów i nietrafionych diagnoz. Wszyscy dobrze pamiętamy, kiedy ogłaszaliście w 2016 r. tu, z tego miejsca,
że waszym strategicznym sojusznikiem w Unii Europejskiej będzie Wielka Brytania…
(Poseł Barbara Bartuś: I jest.)
…która za chwilę Unię Europejską opuściła. Wasz
najlepszy przyjaciel Orbán, który was szkolił, jak
niszczyć i zawłaszczać państwo, dziś jest największym obrońcą interesów Putina, to jest oczywistość,
podobnie jak Łukaszenka, ciepły człowiek, z którym
brataliście się i chcieliście budować sojusze.
Przez ostatnie lata, kiedy był czas, by wciągać,
zapraszać Ukrainę do współpracy ze strukturami
europejskimi, wspierać ją we wdrażaniu prointegracyjnych reform, co wtedy robiliście? Uprawialiście
wtedy politykę historycznych połajanek, prowokując
narodowców i radykałów z jednej i z drugiej strony.
(Głos z sali: A wy za to straszyliście śmiercią…)

182

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Grzegorz Schetyna
Kwintesencją waszej antyukraińskiej obsesji wtedy, w tamtym czasie była nowelizacja ustawy o IPN-ie.
Przy okazji skłóciliście nas nie tylko z Ukrainą, ale
też z Izraelem i ze Stanami Zjednoczonymi. Wielokrotnie apelowaliśmy wtedy o deeskalację, o rozwiązanie historycznych sporów z Ukrainą. Ale jak widać,
trzeba było wojny, żebyście się opamiętali. Lepiej późno niż wcale. (Oklaski)
Postawiliście na Donalda Trumpa, przepuszczając w czasie amerykańskiej kampanii skandaliczny
atak na prezydenta Joe Bidena. I to również była
błędna kalkulacja.
(Poseł Teresa Wargocka: Bzdura!)
(Poseł Barbara Bartuś: Bzdura! Współpracowaliśmy z prezydentem Stanów Zjednoczonych.)
Strach pomyśleć, jak byśmy dzisiaj wyglądali,
gdyby prezydentem Stanów Zjednoczonych pozostał
Trump, tak jak sobie tego życzyliście. Myśleliście, że
Polacy tego nie pamiętają, że nie będą o tym pamiętać przy wyborach? Będą pamiętać.
Jako pierwsza partia w demokratycznej, wolnej
Polsce po 1989 r. zniszczyliście ponadpartyjny konsensus wokół najważniejszych celów polityki zagranicznej, zaprzęgając politykę zagraniczną do partyjnej furmanki pełnej dyletantów i amatorów. To jest
wasza polityka zagraniczna. (Oklaski)
(Poseł Teresa Wargocka: Nasz człowiek w Warszawie.)
Dzisiejsze zagrożenia pokazują bardzo wyraźnie,
jak ważne jest szukanie tego, co wspólne – zawsze
wam o tym z tego miejsca mówiliśmy – co kształtuje
strategię celów ponad partyjnymi podziałami. To jest
polityczny elementarz. Ale dla was polityka zagraniczna to kolejny pretekst do dzielenia Polaków
i taka pałka, którą możecie walić w opozycję. Ciągle
to robicie. Obce wam są takie pojęcia jak kompromis,
dialog, konstruktywny spór, który pozwala wypracować najlepsze rozwiązania.
(Poseł Teresa Wargocka: A wy ciągle kłamiecie.)
Proszę powiedzieć, panie ministrze, ile razy pan
spotkał się z przedstawicielami głównych sił politycznych w Polsce, by porozmawiać o polityce zagranicznej, żeby zapytać, jaka jest opinia opozycji, jakie są
pomysły. Deklarowaliśmy relacje…
(Głos z sali: Pan chyba sobie jaja robi.)
(Poseł Teresa Wargocka: Totalna opozycja.)
Ale chce pani wystąpić? To można się zgłosić. Dlaczego pani przeszkadza? To jest niegrzeczne.
(Poseł Teresa Wargocka: Niech pan nie robi polityki.)
Ja robię politykę, zagraniczną właśnie, i chcę
wam wytłumaczyć, że wy jej nie robicie. (Oklaski)
(Poseł Krystyna Skowrońska: Brawo!)
Ile razy zwołaliście, zwołał prezydent Duda Radę
Bezpieczeństwa Narodowego w ostatnim czasie? Dlaczego nie zrobiliście tego wtedy, kiedy wiedzieliście,
byliście ostrzeżeni przez Amerykanów, że będzie agresja Rosji na Ukrainę? Nie zwołaliście wtedy Rady Bezpieczeństwa Narodowego, nie rozmawialiście wtedy
z opozycją, nie uważaliście, że to ma sens.

Z polityki zagranicznej uczyniliście element politycznego szantażu i zbudowaliście to w takiej konstrukcji, że kto nie popiera bezkrytycznie waszej polityki, jest zdrajcą i agentem Putina. Bardzo często
wczoraj minister rolnictwa nawet o tym mówił. To jest
bardzo wygodne dla was, ale to jest ogromnie szkodliwe dla Polski. Nie zastraszycie nas i bardzo wyraźnie
wam mówimy: będziemy patrzeć wam na ręce, będziemy patrzeć i będziemy krytykować, jeżeli będzie taka
potrzeba, waszą nieudolną politykę zagraniczną.
Wiele dzisiaj pan mówił, panie ministrze, o rosyjskiej agresji, o sytuacji na Ukrainie, w regionie i oczywiście o tym, że PiS wszystko przewidział, wiedział, że
sam będzie ratował świat. Nie usłyszeliśmy jednak,
panie ministrze, pańskiej strategii, pomysłu na tym, co
będzie po wojnie, po działaniach wojennych (Oklaski),
w jaki sposób chcecie zobaczyć pozycję Polski i jaki macie na to pomysł. Chętnie byśmy o tym porozmawiali,
bo wspieraliśmy i będziemy wspierać wszelkie wysiłki
rządu mające na celu pomoc polityczną, wojskową czy
humanitarną – tu jesteśmy wszyscy za, wielokrotnie
o tym mówiliśmy i deklarowaliśmy nasze wsparcie – ale
nie będzie naszej zgody – chcę, żeby bardzo wyraźnie
to wybrzmiało – żeby sprawa wojny i agresji rosyjskiej
na Ukrainę była próbą czy pretekstem do budowania
złych stosunków z naszymi partnerami w Unii Europejskiej i ataku na nich, bo to robicie, to jest dla was
pewien pomysł polityczny.
Nie można dzielić Unii Europejskiej, jeśli chodzi
o agresję rosyjską, o wojnę na Ukrainie. (Oklaski) To
jest elementarz. Każdy racjonalny rząd w obliczu wojny i bezpośredniego zagrożenia stara się wzmacniać
istniejące…
(Poseł Teresa Wargocka: Staranie się o pomoc…)
Ale proszę nie przeszkadzać. Dlaczego pani jest
niegrzeczna? Tak się nie robi, to jest parlament.

Wicemarszałek
Małgorzata Kidawa-Błońska:
Ja bardzo proszę o spokój na sali.

Poseł Grzegorz Schetyna:
Dziękuję bardzo.
Dla was ta wojna to jest pretekst do atakowania
unijnych partnerów – partnerów, z którymi jesteśmy
w Unii Europejskiej i z którymi wspólnie powinniśmy budować politykę, powinniśmy budować politykę
wschodnią. Tak zawsze było, przez lata było. A dla
was konflikt z nimi jest, jak mówicie, politycznym
złotem. Widzieliśmy to też przy wizycie prezydenta
Zełenskiego. Nie można robić takich rzeczy, jakie
zrobił wtedy premier Morawiecki – przy wizycie prezydenta Zełenskiego przeprowadził atak na kraje
zachodnie, i to było w obecności prezydenta Ukrainy.
Nie może tak być. To jest po prostu przeciwskuteczne. Szkodzicie sobie i nam wszystkim.
(Poseł Teresa Wargocka: No jak tak może być…)

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Grzegorz Schetyna
Ale o konkretach chcę powiedzieć, bo to nie wybrzmiało dzisiaj. Chcę powiedzieć o tym, jak wy traktowaliście relacje z Rosją, jak dla was business as
usual w polityce rosyjskiej był czymś oczywistym. Od
początku rosyjskiej agresji na Ukrainę wydaliście
ponad 53 mld zł na import surowców z Rosji. Za samą
ropę przelaliście na Putinowskie konta po rozpoczęciu wojny blisko 40 mld zł, z czego kremlowski dyktator z powodzeniem finansował działania wojenne.
W 2022 r. awansowaliście nawet na pierwsze miejsce
pod względem importu rosyjskiej ropy w całej Unii
Europejskiej. W styczniu tego roku Orlen był największym odbiorcą rosyjskiej ropy naftowej wśród
firm Unii Europejskiej. 2 lata po aneksji Krymu
w 2016 r. prezydent Duda twierdził na wspólnej konferencji z premierem Danii Rasmussenem, to cytat,
że Rosja nie jest ani naszym nieprzyjacielem, ani
wrogiem, tylko sąsiadem, z którym my chcielibyśmy
mieć jak najlepsze relacje, tak jak z każdym sąsiadem. W czasie szczytu NATO w Londynie w 2019 r.
pan prezydent Duda przekonywał partnerów, że Rosja to jest nasz sąsiad, z którym nie we wszystkich
sprawach się zgadzamy, to cytat, na wiele kwestii
mamy inny punkt widzenia, ale tu nie ma mowy
o żadnej wrogości. Koniec cytatu.
(Głos z sali: Nic się nie zmieniło…)
(Poseł Barbara Bartuś: Nic się nie zmieniło, dzisiaj też…)
I trzeba z Rosją rozmawiać, bo, cytuję, Rosja jest
sąsiadem, bo Rosja jest partnerem, bo dzisiaj świat
to jest także wielkie pole wymiany gospodarczej.
I apelował, że nie wolno się zamykać i nie wolno żadnego kraju bezwzględnie izolować. Trzeba stwarzać
szansę na to, że relacje uda się poprawić, mówił prezydent Duda, i prowadzić dialog z Rosją jako partner.
Koniec cytatu. 2 miesiące przed rosyjską agresją,
kiedy już zostaliście ostrzeżeni przez Amerykanów,
zorganizowaliście w Warszawie, wszyscy to widzieliśmy, zjazd grupy stronników Putina, na czele z największą zwolenniczką Putina i aneksji Krymu Marine Le Pen, którą z pełnymi honorami limuzyny premiera Morawieckiego obwoziły po Warszawie. Więcej
– pod koniec stycznia, niecały miesiąc przed agresją
rosyjską na Ukrainę, kiedy rosyjskie czołgi już podjeżdżały pod granice ukraińskie, Mateusz Morawiecki pojechał do Madrytu i tam razem z przyjaciółmi
Kremla fetował konwencję prorosyjskiej partii Vox.
A więc mówimy jeszcze raz: Polska potrzebuje
dziś nowej, całościowej polityki wschodniej. Potrzebujemy nowej strategii wsparcia dla Ukrainy, ale
również konsekwentnej polityki wobec pozostałych
państw Partnerstwa Wschodniego (Oklaski), będą
o tym mówić nasi koledzy, wobec Partnerstwa Wschodniego i wobec Białorusi. To dzisiaj jest kluczowe. Potrzebujemy dobrego planu odbudowy Ukrainy i wsparcia jej unijnych aspiracji, we współpracy ze Stanami
Zjednoczonymi i z partnerami w Unii Europejskiej.
Kluczowe jest przygotowanie mądrej konstrukcji fi-

183

nansowania i rzetelnej, długofalowej mapy drogowej.
To jest dzisiaj ten czas. To jest zadanie dla naszej
polityki. Mamy tu ogromną rolę do odegrania. Skuteczna polityka wschodnia nie może być polityką rywalizacji. Polityka wschodnia musi mieć europejską
twarz, musi być polityką całej Unii Europejskiej. Ale
to również polityka, która musi słuchać polskiego
głosu. I my to zapewnimy. To będzie polityka przez
nas przygotowywana.
Dużo dziś pan mówił, panie ministrze, o bezpieczeństwie. To dobrze, bo wojna w Ukrainie przewartościowała całą geopolityczną rzeczywistość w regionie. To jest coś oczywistego. Ale w tej nowej sytuacji
bezpieczeństwa bezprecedensowe znaczenie mają dobre, sensowne inicjatywy, projekty, które powinniśmy
budować i które powinniśmy składać. Dzisiaj te kwestie bezpieczeństwa są podstawowe i one są oczywiście
najważniejsze. To jest polityka naszego bezpieczeństwa wewnętrznego. Polityka, która musi się skończyć,
i mam nadzieję, że się skończyła, to polityka rozmontowywania i osłabiania naszej armii prowadzona przez
Macierewicza i jego Misiewiczów przez lata. To już jest
koniec, mamy nadzieję, że to już nigdy nie wróci, że
ta sytuacja już nigdy nie wróci.
Jeśli chodzi o zakupy, powiem tutaj parę słów, bo
ruszyliście po zakupy uzbrojenia. My jesteśmy bardzo otwarci także na rozmowy, ale i na debatę o tej
kwestii. Uważamy, że powinna to być kwestia wspólna. To jest nasz budżet, to są pieniądze podatników.
Dozbrojenie, zmiana, te wielkie zakupy nie będą zakończone w perspektywie jednej kadencji, przecież
z tego zdajemy sobie wszyscy sprawę. Dlatego oczekujemy rozmowy – nie wyrzucania pieniędzy, rozpisywania, wyrzucania, wyciągania pieniędzy ze wszystkich kieszeni, tylko rzetelnej rozmowy o planie, o konstrukcji, o strategii tych zakupów. Chcemy o tym rozmawiać i też deklarujemy po wygranych wyborach
rozmowy w otwarty sposób z przyszłą opozycją.
Wasza polityka oparta jest na negatywnych emocjach i straszeniu. Widzimy to w polityce wewnętrznej za każdym razem, każda wasza aktywność właśnie na tym się zasadza. Polityka zagraniczna nie może
polegać na poszukiwaniu wroga. To nie jest tworzenie atmosfery oblężonej twierdzy. Polityka zagraniczna właśnie nie może być taka, jaka jest wasza polityka wewnętrzna. Musi być zupełnie inna. Trzeba
szukać partnerów, trzeba szukać tego, co łączy, co
jest w stanie zbudować nową jakość relacji w Unii
Europejskiej i wśród krajów wolnego świata. Dla nas
Unia Europejska zawsze będzie partnerem i miejscem wspólnoty, miejscem spotkania, miejscem marzeń pokoleń Polaków o gwarancji wolności i bezpieczeństwa. Dzisiaj krytykujecie Unię, cały czas prowadzicie politykę podważania jej podmiotowości, jej
sensowności, atakujecie ją za złe pomysły, propozycje,
wpisujecie w afery korupcyjne, a przecież proponowaliście, prezes Kaczyński z tego miejsca w 2016 r.
proponował nowe traktaty unijne, mówił, że przygotujecie nowy traktat. Gdzie są te traktaty? Gdzie jest

184

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Grzegorz Schetyna
ta wasza propozycja, gdzie jest wasza aktywność?
(Oklaski) Po prostu tego nie ma.
(Poseł Janusz Korwin-Mikke: Armię unijną chciał...)
I dlatego musicie o tym pamiętać i zawsze będziemy wam o tym przypominać. Jeżeli ktoś atakuje Unię
Europejską, to zawsze jest to doskonałe paliwo dla
rosyjskiej propagandy. Zawsze tak będzie. Musicie
o tym pamiętać. (Oklaski) Wasz głos podniesiony na
Unię, wasz atak nie budują waszej pozycji, tylko osłabiają pozycję Polski. Musicie o tym pamiętać, to elementarz polityczny, panie ministrze. Wierzę, że weźmie to pan poważnie pod uwagę w ramach następnych aktywności.
Jest jeszcze jedna kwestia, która nie wybrzmiała,
o której chcę powiedzieć. Chodzi o członkostwo Ukrainy w Unii Europejskiej. Nie może być tak, że wy
przekonujecie, że Unia Europejska jest skończona,
jest formułą, która jest historyczna, że jest rządzona
przez bandę biurokratów, że okrada z suwerenności
kraje członkowskie, i w tym samym zdaniu zapraszacie Ukrainę do Unii Europejskiej. Jakim wy chcecie
być adwokatem? Jak chcecie ich wspomóc i przekonać? Przecież to jest absurdalne. Tak nie można,
takich rzeczy się nie robi. (Oklaski)
W 2016 r. zaczęliście wojnę z Unią Europejską i to
ma nie tylko polityczne, ale też wizerunkowe konsekwencje. Taka antyunijna polityka jest czymś absolutnie katastrofalnym, bo nie widzicie możliwości, które
macie. Macie komisarza do spraw rolnictwa. W kampanii wyborczej obiecujecie wyrównanie unijnych dopłat dla rolników. Minęło 7 lat i niczego nie zrobiliście.
Macie komisarza, a w ogóle nie widzicie tutaj związku.
Nie jesteście w stanie wyegzekwować od niego elementarnej pracy w tej kwestii. To jest absurdalne. (Oklaski)
To jest pańska robota, naprawdę, to jest pańska rola,
żeby o tym mówić i to przywoływać.
Już mówiono tu o nieskuteczności w głosowaniach, np. w kwestii ograniczeń w używaniu – mówił
o tym prezes Kosiniak-Kamysz – silników spalinowych do 2035 r., o braku koalicji blokującej. Nie macie realnego wpływu na politykę klimatyczną. Też
będziemy o tym mówić. Sami zgodziliście się na pewne zobowiązania, przyjmując nowe ograniczenia emisji w ramach Fit for 55, a dzisiaj krzyczycie, że to jest
wina złej Unii. Przecież to jest wasze zobowiązanie,
sami to zrobiliście. To jest niepoważne. (Oklaski)
Jedyna sprawa, w której wykazaliście się ponadstandardową aktywnością, to jest oczywiście walka
z Krajowym Planem Odbudowy. Skutecznie to zablokowaliście. I druga rzecz: codziennie wyciągają się
milionowe kary za zniszczenie Trybunału Konstytucyjnego, prawodawstwa, Sądu Najwyższego, za bezsensowny spór z Czechami o Turów. To jest coś fatalnego i nie do zaakceptowania. Tego nie można
akceptować, to jest po prostu nieskuteczność.
I teraz ostatnia sprawa. Chcę o tym panu powiedzieć tutaj publicznie. To jest kwestia, która była
sygnalizowana już przez przewodniczącego Kowala,

chodzi o ludzi, którzy poświęcali się, aktywnie wykonując pracę dyplomatyczną na rzecz państwa polskiego. Wyrzuciliście ich z pracy po 2015 r., zmusiliście
do odejścia wielu wybitnych fachowców, dyplomatów,
ludzi, którzy tworzyli konstrukcję, całą politykę zagraniczną po 1989 r. Potrzebowaliście miejsc dla swoich, a resztę po prostu degradowaliście, marginalizowaliście, często poniżaliście. Tak się nie robi.
(Poseł Sławomir Nitras: Zatrudniliście Mularczyka.)
(Poseł Krystyna Skowrońska: Skandal!)
Nie powiedział pan o tym ani słowa, panie ministrze, a ja oczekuję, że pan się do tego odniesie. (Oklaski) Nie można tego tak zostawić, bo się ludzi tak po
prostu nie wyrzuca, nie traktuje się tak ludzi, którzy
Rzeczypospolitej służyli aktywnie, z wielkim poświęceniem i zaangażowaniem. Tak się nie robi. (Oklaski)
I na koniec powiem tak: oczywiście potrzebujemy
nowej debaty, bo musimy myśleć o tym, co będzie po
wojnie, po działaniach wojennych, jakie efekty przyniesie budowanie nowych sojuszy, nowych relacji,
współpracy transatlantyckich, europejskich relacji,
mądrych i dalekowzrocznych koalicji. To wszystko
musimy budować, to będzie robota, to będzie praca
polskiej polityki zagranicznej. Zawsze będziemy
o tym pamiętać i będziemy wspierać każdy dobry pomysł, który pojawi się z waszej strony. Chcę jednak
bardzo wyraźnie powiedzieć i będziemy to powtarzać: kto odwraca się tyłem do Zachodu, kto odwraca
się tyłem do wolnego świata, ten zawsze staje twarzą
w twarz z Rosją. I to jest ostrzeżenie, które wynika
z historii Polski, aktualne od wielu lat, od dekad, od
stuleci. I proszę o tym pamiętać. Wasze anachroniczne relacje z Zachodem są nie do przyjęcia. Nie można
demontować państwa prawa, nie można niszczyć
podstawowych wartości, nie można odwracać się od
Europy. Dlatego nie możemy zaakceptować pańskiej
informacji. Dziękuję. (Oklaski)
(Poseł Teresa Wargocka: I to niech pan zapamięta.)

Wicemarszałek
Małgorzata Kidawa-Błońska:
Dziękuję bardzo.
Pan poseł Andrzej Szejna, Lewica.

Poseł Andrzej Szejna:
Pani Marszałek! Panie Ministrze! Wysoka Izbo!
Quasi-exposé pana ministra na koniec kadencji czy,
jak pan to określa, przedstawienie założeń polityki
zagranicznej na ostatnie miesiące rządów PiS, jak wierzę, jest nie tylko ewenementem w skali europejskiej,
ale chyba żartem à la prima aprilis i dowodem na brak
strategii rządu w tym obszarze przez ostatnie 7 lat.
Czy w pełni poważnie proponujecie nowe otwarcie, gdy
jak na dłoni widać ruiny i zgliszcza polskiej polityki
zagranicznej oraz upartyjnionej dyplomacji? Nie warto,
panie ministrze, zasłaniać się aktywnością rządu i prezydenta po agresji terrorystycznej Rosji Putina na

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Andrzej Szejna
Ukrainę. Zgoda, wiele działań było ze wszech miar potrzebnych, często skutecznych na arenie międzynarodowej, wspieranych przez całe społeczeństwo polskie
i opozycję, ale zostały one podjęte dopiero w dniu wybuchu wojny i były czynione na wstępie z ociąganiem,
pretensjami, a nie we współdziałaniu z Unią Europejską czy NATO.
Z jaką emfazą powtarzacie słowa prezydenta Lecha Kaczyńskiego z Tbilisi, że dzisiaj Gruzja, jutro
Ukraina, a pojutrze Polska. Zrozumiałem z wystąpienia pana ministra spraw zagranicznych, że uważacie się za proroków w polityce wschodniej. Wojna
toczy się w Ukrainie od 2014 r., zatem jak wytłumaczycie, że od czasu objęcia władzy w Polsce przez PiS,
czyli przez 7,5 roku ani razu premier Szydło czy premier Morawiecki nie postawili swojej stopy na ziemi
ukraińskiej w ramach oficjalnej wizyty? (Oklaski) Dopiero 1 lutego 2022 r. premier Morawiecki złożył wizytę, gdy napięta sytuacja oczywiście tego wymagała.
Unia Europejska to nasz główny polityczny i gospodarczy obszar działania, ale zapominacie, że opiera się na współpracy demokratycznych państw i zestawie fundamentalnych wartości, takich jak poszanowanie godności osoby ludzkiej, wolności, demokracji,
równości, państwa prawnego, praw człowieka, w tym
praw osób należących do mniejszości. Państwo, które
nie spełnia kryteriów demokratycznych, nie może prowadzić wiarygodnej polityki zagranicznej.
Dziś chwała Ukrainie, że się broni, ale żal, że stoi
przy niej za słaba dyplomatycznie Polska z kwestionowaną praworządnością. Dziś Polska jest Ukrainie
i częściowo w okresie wojny Unii potrzebna, ale czy
po zakończeniu konfliktu niepraworządna i antyeuropejsko adresowana polityka zagraniczna Polski
PiS będzie dla kogokolwiek atrakcyjna? (Oklaski)
Marzeniem Ukrainy jest stanie się częścią Zachodu i pomoc w realizacji aspiracji członkostwa w Unii
Europejskiej i NATO nie przykryje pasma waszych
porażek i działań osłabiających prestiż międzynarodowy Polski. Na wielu przykładach można dowieść,
że znaczenie polityki zagranicznej PiS, szczególnie
w relacjach europejskich, jest minimalne, a zainteresowanie partnerstwem – słabe, gdyż głos MSZ czy
premiera zawsze jest roszczeniowy, wojowniczy i szkodliwy dla bezpieczeństwa obywateli przebywających
poza granicami. Przykładem są również relacje z największym politycznie lub gospodarczo partnerem –
Niemcami. Pomimo dwukrotnych jednomyślnych
uchwał wspierających, dotyczących roszczeń czy reparacji, nie wyszliście poza puste gesty i pohukiwania.
Co można dziś powiedzieć o promocji gospodarczej Polski za granicą? Czy podjęliście jakiekolwiek
próby wypracowania z opozycją, jak w wielu krajach
Unii Europejskiej, wspólnych stanowisk w takich
sprawach jak energetyka, bezpieczeństwo czy definiowanie i wspieranie żywotnych interesów gospodarczych Polski? Opozycji nie informujecie, chociaż
te kwestie powinny być uzgadniane i realizowane
ponad podziałami politycznymi, a dowodem jest wła-

185

śnie ta o wiele lat spóźniona debata. Pod rządami PiS
polityka zagraniczna służy celom populistycznej polityki wewnętrznej, tam, gdzie możecie podbić swoje
słupki poparcia, bez względu na to, jak bardzo może
ucierpieć prestiż międzynarodowy Polski i interesy
naszych przedsiębiorców, rolników i obywateli.
Dziś jest 13 kwietnia 2023 r. To 709. dzień bez
środków unijnych z Krajowego Planu Odbudowy dla
Polski. W ocenie Komisji Europejskiej kwestie związane z niezawisłością polskich sędziów nie dają pewności, iż środki unijne będą w naszym kraju wydawane w sposób zgodny z regułami Unii Europejskiej.
Dziś marzenia pana Zbigniewa Ziobry o wyprowadzeniu Polski z Unii Europejskiej są nierealne ze względu na mocne poparcie obywateli dla naszego członkostwa, ale robicie to krok po kroku, niszcząc instytucje demokratycznego państwa prawa i stawiając nas
poza nawias obowiązywania prawa i dorobku europejskiego. Kary nałożone na Polskę na dzień 13 kwietnia 2023 r. za Turów – 315 mln zł, Sąd Najwyższy –
prawie 2,5 mld zł, suma – 2769 mln zł. To jest efekt
gospodarczy polityki zagranicznej. Nie wiem, czy pana.
A może pana Zbigniewa Ziobry? Komisja podtrzymała naliczanie kar a minister Szynkowski vel Sęk
ukrył to wstydliwie przed opinią publiczną. Dlaczego? Bo na użytek wewnętrznych gierek politycznych
Zjednoczonej Prawicy politykę zagraniczną i pozycję
w Unii Europejskiej ustawia antyeuropejski i antyrządowy Zbigniew Ziobro.
Równie nieskutecznie walczycie o miejsca pracy
w instytucjach unijnych dla Polek i Polaków. Stanowimy jedynie 4,5% personelu Komisji Europejskiej
i zajmujemy poniżej 4% stanowisk zarządzających,
tymczasem eksperci wskazują, że reprezentatywność
Polski zostanie osiągnięta przy 8% obsadzenia stanowisk przez naszych obywateli.
Polityka zagraniczna powinna być postępowa,
inkluzywna i nie może być oparta tylko na rywalizacji zero-jedynkowej, polegającej na tym, że jeden wygrywa, bo drugi przegrywa. (Oklaski) Powinna być
ona zbudowana w oparciu o wartość dodaną, bo w przeciwnym wypadku zaprzeczacie sensowi istnienia
NATO, Unii Europejskiej czy trybunałów międzynarodowych i wspólnej ochronie praw człowieka.
Dzisiejsza debata nie może być przez Lewicę poważnie traktowana jako projekcja przyszłej polityki
zagranicznej nawet na 6 miesięcy, które wam zostały, ale może być traktowana jako bilans błędów i niedoróbek, które strąciły Polskę z pozycji partnera
w Unii Europejskiej do pozycji enfant terrible obok
Węgier Orbána.
Lewica posiada własny program polityki zagranicznej, gotów do użycia w razie wygranych przez opozycję
wyborów. Na pewno, aby stać się z powrotem równorzędnym partnerem, zaczniemy od pokonania niedowładu demokracji w Polsce. Unia Europejska musi być
odporna na zagrożenia bezpieczeństwa. Lewica doda
do polskiej polityki zagranicznej upodmiotowienie Europy Środkowo-Wschodniej w ramach Unii Europejskiej i NATO w formacie bukaresztańskim, czyli dziewięciu państw wschodniej flanki NATO. Konieczna jest

186

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Andrzej Szejna
nowa jakościowo współpraca w tej dziedzinie z Finlandią i Szwecją. Należy odnowić w realiach po wojnie
z Rosją politykę Partnerstwa Wschodniego Unii Europejskiej. Projekt ten dowodzi, że polityka Unii Europejskiej wobec Europy Wschodniej może być bardziej owocna niż działania dwustronne.
Zwrócimy większą uwagę całej Unii na południowy wymiar polityki, którego znaczenie w obecnej
sytuacji wynika również z zagrożeń bezpieczeństwa
energetycznego Wspólnoty. Polska i Europa, oprócz
osadzenia w NATO, potrzebują własnej, komplementarnej współpracy obronnej. Przywrócimy silną pozycję Polski w Unii Europejskiej. Zakończymy szkodliwy
spór Polski z Unią Europejską przez zapewnienie niezależnego i sprawiedliwego sądownictwa. Odnowimy
fasadową dziś współpracę z Francją i Niemcami w ramach Trójkąta Weimarskiego. Dzięki tym działaniom
Polska będzie jednym z kilku państw decydujących
o kierunkach rozwoju Unii Europejskiej. Dziękuję.
(Oklaski)

Wicemarszałek
Małgorzata Kidawa-Błońska:
Dziękuję bardzo.
Chciałam przywitać młodzież z Liceum Ogólnokształcącego nr 2 im. Cypriana Kamila Norwida
w Stargardzie. Bardzo serdecznie witamy. (Oklaski)
Zapraszam pana posła Władysława Bartoszewskiego, Koalicja Polska.

Poseł Władysław Teofil Bartoszewski:
Wielce Szanowna Pani Marszałek! Wysoka Izbo!
Panie Ministrze! Padło tutaj pytanie, dlaczego nie
było exposé ministra spraw zagranicznych od 2019 r.
Odpowiedź na to, jak podejrzewam, znam, tylko że
ona nie jest przyjemna. Otóż dlatego, że Polska nie
prowadzi polityki zagranicznej (Oklaski), więc nie
bardzo jest o czym mówić. Problem z tym jest strukturalny, kiedyś o tym pisałem. Problem polega na
tym, że Kancelaria Prezydenta i sam pan prezydent
zajmują się polityką ze Stanami Zjednoczonymi, Kancelaria Prezesa Rady Ministrów zajmuje się polityką
związaną z Unią Europejską, a całą resztę przerzucają na pana ministra. W związku z tym mamy tu
ewidentne rozproszenie planowania, przygotowania
i realizacji działań w polityce zagranicznej.
Jakie są tego konkretne skutki? Prowadzi to do
sporów kompetencyjnych, braku koordynacji i braku
gwarancji wypracowania spójnej strategii. Doskonałym przykładem tego jest to, cośmy osiągnęli, a czegośmy nie osiągnęli na szczycie NATO w Madrycie.
Osiągnęliśmy tam przyjazd 700 biurokratów z komputerami, których w ciągu godziny można wytransportować z Polski, a nie obecność wojsk amerykań-

skich, np. brygady pancernej, na terenie Polski. Na
tym polega brak koordynacji polityki zagranicznej,
bo my nie wiemy, czego chcemy. Jak nie ma celu, to
nie można wypracować strategii. A jak nie ma strategii, to nie można jej zrealizować. I na tym polega
główny problem z naszą polityką zagraniczną.
Zmieniła się drastycznie sytuacja geopolityczna
Polski na świecie. To nam, Polakom, nam, Polsce, daje
szansę, jakiej nie mieliśmy od stuleci. Reakcja naszych
obywateli, naszych samorządów, organizacji pozarządowych i rządu w sprawie wojny na Ukrainie była
perfekcyjna i doprowadziła do drastycznego, dramatycznego wzrostu pozytywnego wizerunku Polski na
świecie. Ale żeby coś z tym zrobić, to trzeba mieć plan
i wiedzieć, jak go wykorzystać. (Dzwonek) A tymczasem my tego nie posiadamy.

Wicemarszałek
Małgorzata Kidawa-Błońska:
Dziękuję bardzo. Niestety czas minął, panie pośle.

Poseł Władysław Teofil Bartoszewski:
To jeszcze jedno zdanie, pani marszałek.
Panie Ministrze! Pan mówił dużo o skuteczności
i o ambitnej polityce zagranicznej polskiego rządu,
cytując Piłsudskiego o licytowaniu polskich spraw
wzwyż. Tylko że – nie wiem, czy pan minister gra
w pokera – to tak, jakby pan pojechał do Brukseli
i licytował wysoko, a jak Bruksela mówi „sprawdzam”, to nie ma pan pokera ani karety, tylko jedną
parę, może dwie. Jak pan jedzie do Berlina, to oni
mają Zeitenwende, która nam się nie podoba, bo jej
nie realizują. A co my im mówimy, jaką mamy strategię, żeby to zmienić? Mamy strategiczną koncepcję
autonomii we Francji i co my z tym robimy?

Wicemarszałek
Małgorzata Kidawa-Błońska:
Dziękuję bardzo, panie pośle.
(Głos z sali: Czas.)

Poseł Władysław Teofil Bartoszewski:
Tutaj nie mamy żadnego planu. Dziękuję. (Oklaski)

Wicemarszałek
Małgorzata Kidawa-Błońska:
Dziękuję bardzo.
Bardzo proszę, pan poseł Janusz Korwin-Mikke,
Konfederacja.

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Janusz Korwin-Mikke:
Pani Marszałek! Wysoka Izbo! Wasza Ekscelencjo!
Różne możemy mieć zdanie o Rosji, ale wszyscy chyba uważamy, że spanie z niedźwiedziem w jednym
łóżku jest ryzykowne, dlatego im dalej Rosja jest od
naszych granic, tym lepiej.
Serca nam zamarły, kiedy wojska rosyjskie podchodziły pod Kijów. Na szczęście okazało się, że prezydent, rząd i wojsko ukraińskie stanęło na wysokości zadania i niepodległości Ukrainy nic już na szczęście nie grozi. Sukcesy wojsk rosyjskich, średnie
zresztą, niczego nie zmieniają. Natomiast wszyscy
zapominamy o podstawowym rosyjskim sukcesie geopolitycznym, jakim jest to, że 9 września 2021 r. jego
ekscelencja Włodzimierz Putin zmusił szantażem
jego ekscelencję Aleksandra Łukaszenkę do podpisania 28 porozumień, które praktycznie wcielały Białoruś do Rosji. Ostatnie z tych porozumień wchodzi
w życie w 2023 r. i pańskie ministerstwo, panie ministrze, nie ma pojęcia nawet o tym, kiedy to porozumienie wchodzi w życie. Dzwoniłem trzy razy i nikt
w waszym wydziale o tym nie wie.
Co ciekawsze, zniknął pistolet przyłożony do głowy Białorusi, czyli Nord Stream. I po raz kolejny, już
20 lat się wykręca od tego ZBIR-u i znów podskakuje, znów się nie zgodził na wcielenie. Jest rosyjski
plan, żeby wcielić Białoruś do 2030 r.. z czego wynika, że on tego nie wcieli. Co myśmy zrobili, żeby poprzeć jego ekscelencję Aleksandra Łukaszenkę, żeby
go nie wpychać w objęcia Rosji? Przeciwnie – robimy,
co można, żeby to nastąpiło.
Czy pan wie, panie ministrze, że Putin dwukrotnie żądał zwolnienia prorosyjskiego kandydata na
prezydenta, pana Wiktora Babaryki? I Łukaszenka
odmówił, ten człowiek dostał 14 lat.
Panie Ministrze! Jak pan tam wprowadzi prawa
człowieka, to on wyjdzie. Jak pan tam wprowadzi
demokrację, to on wygra wybory i przyłączy Białoruś
do Rosji. (Dzwonek) Pan tego chce? Nawet gdyby Łukaszenka był ludożercą, to ja będę popierał Łukaszenkę, bo ja chcę mieć niepodległą Białoruś. Dziękuję bardzo. (Oklaski)

Wicemarszałek
Małgorzata Kidawa-Błońska:
Dziękuję bardzo, panie pośle.
Bardzo proszę, pan poseł Kazimierz Choma, Prawo i Sprawiedliwość.

Poseł Kazimierz Choma:
Szanowna Pani Marszałek! Panie Ministrze! Wysoka Izbo! Myślę, że tutaj jest bardzo dużo retoryki przedwyborczej, bardzo wiele niestety nieprawdziwych informacji, które z przykrością się konstatuje, nawet jeśli się
nie ma głębokiej wiedzy dyplomatycznej. Ale wystarczy
poczytać w Internecie, na Wikipedii, w dostępnych źró-

187

dłach na temat np. partii Vox, która nazywa Putina
zbrodniarzem, organizuje pomoc dla Ukrainy, a tutaj
przez państwa jest określana jako proputinowska. Zupełne nieporozumienie.
Mówicie państwo o jakichś akcjach PiS-u zasilania pieniędzmi Rosji. Przypomnijcie sobie, jakie wy
pieniądze płaciliście, jakie kontrakty gazowe zawieraliście…
(Poseł Jakub Rutnicki: Cały czas kupujecie gaz,
LPG, cały czas kupujecie, do dnia dzisiejszego, 3 mld…)
… i inne, które zaowocowały rzeczywiście ogromnymi miliardami…
(Głos z sali: Te miliardy w zeszłym roku…)
…które szły na Wschód dla wzmocnienia Putina.
To nie prezes Kaczyński jest nazywany jego człowiekiem w Warszawie – to wasz lider. To wasz minister
spraw zagranicznych stawiał pod ścianą podczas
Majdanu Ukraińców, grożąc im, żeby w ogóle nie
przedstawiali zdań odrębnych. Przestańcie kłamać,
bo tego się nie da słuchać.
Natomiast chciałbym tak bardziej konkretnie powiedzieć, korespondując z wystąpieniem, z exposé pana
ministra, za które jestem bardzo wdzięczny, bo było ono
podmiotowe, konkretne, ustanawiające perspektywę
godnego państwa, które prowadzi mądrą, przemyślaną
politykę zagraniczną. Jestem bardzo wdzięczny za szereg sformułowań. Bardzo mądrze… Miałem już bardzo
wiele telefonów w międzyczasie z pochwałami właśnie
za to wystąpienie i za tak jednoznaczne określenie perspektywy rozwoju państwa polskiego, z którego wszyscy powinniśmy być dumni. Mówicie państwo o narodzie, a sami występujecie w Unii Europejskiej przeciwko państwu polskiemu, nie głosując…
(Głos z sali: Nie przeciwko państwu.)
…za KPO dla Polski, nie głosując za udzieleniem
pomocy, bez przerwy stosując retorykę przeciwko
swoim obywatelom. I wy mówicie, że wyborcy tego
nie widzą. Zobaczycie, czy nie widzą, czy widzą.
Przechodzę do bardziej konkretnych spraw. Mówiliśmy również o pewnym problemie, poważnym problemie, który stworzył się, jeśli chodzi o zboże z Ukrainy. Powiem o takich kilku działaniach Ministerstwa
Spraw Zagranicznych, które zostały podjęte w ostatnim czasie. W związku z tą trudną sytuacją na polskim rynku zbóż MSZ podjęło szeroko zakrojone działania mające na celu wsparcie ulokowania nadwyżek
tych produktów w państwach akredytacji polskich
placówek dyplomatycznych. Zlecono następujące zadania departamentu ekonomicznego we współpracy
z departamentami terytorialnymi: rozeznanie zapotrzebowania i możliwości realizacji zakupów polskiej
pszenicy paszowej lub konsumpcyjnej i kukurydzy
przez podmioty na rynkach państwa akredytacji; po
drugie, identyfikację ewentualnych barier, ograniczeń
w eksporcie ww. produktów na rynek państwa akredytacji i podjęcie działań na rzecz ich zniesienia; po
trzecie, wskazanie instytucji, partnerów, podmiotów
gospodarczych w państwie akredytacji zainteresowanych nabyciem ww. produktów rolnych, wraz ze wskazaniem danych osób do kontaktu, czyli maila, telefonu.
To były założenia. Przekazano placówkom dyploma-

188

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Kazimierz Choma
tycznym polską ofertę w zakresie dostaw pszenicy
i kukurydzy, parametry cenowe, dostępne ilości, cechy
jakościowe – aktualna oferta sprzedażowa przekazana
przez KOWR 11 kwietnia br.
(Poseł Jakub Rutnicki: Cały rok przewał na techniczne zboże.)
Jest taki fragment „Dezyderaty”: Unikaj głośnych
i napastliwych, unikaj głośnych – są udręką ducha.
Niech pan nie będzie udręką ducha.
(Poseł Jakub Rutnicki: Ale to są fakty – przewały
na zboże techniczne.)
Dotychczasowe efekty podejmowanych przez placówki działań zamieszczono w założonym zestawieniu tabelarycznym w podziale na poszczególne regiony geograficzne.
(Poseł Jakub Rutnicki: Zboże techniczne – wyborcy będą to pamiętać.)
Uprzejmie proszę panią marszałek, żeby zwróciła
uwagę panu posłowi, że to nie jest jego czas na wystąpienie.

Wicemarszałek
Małgorzata Kidawa-Błońska:
Bardzo proszę, panie pośle, o zachowanie spokoju.
Bardzo proszę.

Poseł Kazimierz Choma:
Afryka i Bliski Wschód. Wszystkie placówki z regionu Afryki i Bliskiego Wschodu przedstawiły polską
ofertę partnerom z krajów swojej akredytacji. W większości przypadków oczekiwana jest nadal oficjalna odpowiedź powodowana przede wszystkim trwającym
ramadanem i ograniczeniami z tego wynikającymi –
zakończenie 20 kwietnia – a także koniecznością dokładnej analizy polskiej oferty w zestawieniu z własnymi potrzebami, krajowymi zbiorami oraz możliwościami zakupu. Kluczowe są tutaj parametry oferowanego
zboża, ponieważ kraje podlegające pod departament
Afryki i Bliskiego Wschodu mają szczególne wymagania z uwagi na proces przechowywania. Wstępne zainteresowanie zakupem pszenicy wyraziły: Zjednoczone
Emiraty Arabskie, Algieria, Maroko, Libia, Syria, Tunezja, Egipt, Iran, Burkina Faso, a także prywatne
podmioty z Senegalu, Rwandy i Izraela. Ewentualnie
jest zainteresowanie ze strony Sudanu, który ma otrzymać 20 tys. t w ramach darowizny. Sygnalizowana jest
jednakże konieczność spełnienia określonych warunków, przede wszystkim ilościowych – głównie ze Zjednoczonych Emiratów Arabskich zainteresowanie jest
dużymi, skonsolidowanymi zamówieniami i jest taki
jeden partner po stronie polskiej – cenowych, czyli tutaj
też jest pole do negocjacji, jeśli chodzi o ceny, a także
spełnienia określonych wymagów dotyczących procedur eksportowych, fitosanitarnych czy wymogów jakościowych.
W przypadku Algierii i Tunezji konieczny jest
udział polskich podmiotów w przetargu na import

zboża lub podpisanie porozumienia międzyrządowego o współpracy – mówimy tutaj o Tunezji. W odniesieniu do Zjednoczonych Emiratów Arabskich placówka proponuje włączenie tematu współpracy w zakresie zakupu zbóż do agendy rozmów ministerialnych w trakcie wizyty przedstawicieli Zjednoczonych Emiratów Arabskich w Polsce, czyli pod koniec
maja br., oraz uwzględnienie w składzie delegacji
lokalnego podmiotu. W naszym przypadku jest to
spółka rządowa Silar, która administruje zapasami
strategicznymi w Zjednoczonych Emiratach Arabskich. W przypadku Maroka konieczne jest pilne zorganizowanie misji polskich ekspertów w celu omówienia szczegółów oferty na miejscu. Proponuje się
termin od 11 kwietnia do 20 kwietnia, a także udział
KOWR-u w targach rolno-spożywczych w maju br.
w Maroku.
Istnieje możliwość uplasowania zboża z Polski na
rynku irańskim, który przed wojną był istotnym odbiorcą zboża ukraińskiego. W czwartek 13 kwietnia
o godz. 10 rozpoczęło się spotkanie koordynacyjne
dotyczące podsumowania operacyjnych aspektów
działań, jeśli chodzi o możliwości uplasowania polskich zbóż na rynkach Afryki i Bliskiego Wschodu.
Udział wezmą wszystkie nasze placówki w regionie,
Ministerstwo Rolnictwa i Rozwoju Wsi, KOWR, Departament Współpracy Ekonomicznej, Departament
Afryki i Bliskiego Wschodu. Jeśli chodzi o rynki
wschodnie, to zainteresowanie zakupem polskiego
zboża wyraziły dotychczas Armenia oraz Uzbekistan.
Placówki dyplomatyczne oczekują na odpowiedź pozostałych państw regionu.
Jeśli chodzi o Amerykę Północną i Amerykę Południową, to otrzymano informacje o działaniach podjętych przez następujące ambasady Rzeczypospolitej
Polskiej: w Hawanie, Brazylii, Meksyku, Bogocie, Chile, Panamie, a także w krajach dodatkowej akredytacji. Placówki te oczekują na odpowiedź lokalnych instytucji, którym przesłano ofertę dotyczącą sprzedaży
zbóż. Placówka w Panamie zidentyfikowała jeden
otwarty przetarg na zakup zbóż w Gwatemali.
Jeśli chodzi o Azję i Pacyfik, to kilka państw nie
wyraziło zainteresowania interwencyjnym zakupem.
Chodzi m.in. o Chiny, Japonię i Australię. Jest to związane m.in. z koniecznością spełnienia określonych standardów fitosanitarnych. Warto jednak zaznaczyć, że
nawet w tej grupie państw istnieją pewne niszowe możliwości eksportu, np. Japonia sygnalizowała chęć zakupu skrobi kukurydzianej i mąki ziemniaczanej. Na tym
etapie kontaktu z partnerami w regionie sporo państw
w niezobowiązujący sposób odniosło się z zainteresowaniem do polskiej oferty dotyczącej importu zboża,
zaznaczając przy tym konieczność sprawdzenia procedur, jeśli chodzi o zapotrzebowanie na rynku wewnętrznym. Chodzi m.in. o Indie, Indonezję, Malezję, Pakistan, Singapur, Tajlandię i Wietnam. Kontakty zostały
nawiązane w okresie od 30 marca do 7 kwietnia. Obecnie oczekujemy na informację zwrotną.
(Poseł Jakub Rutnicki: To co robiliście w tej kwestii przez cały rok?)

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku.
Porządek dzienny

Poseł Kazimierz Choma
Do tej grupy można zaliczyć również Republikę
Korei, która po wizycie ministra Kołakowskiego
w lutym 2023 r. skierowała do KOWR-u dodatkowe
zapytania w sprawie polskiej oferty. Warto jednak
zaznaczyć, że wszyscy rozmówcy zwracali uwagę na
konieczność spełnienia wymogów fitosanitarnych,
aby uzyskać dostęp do rynku wewnętrznego.
(Poseł Jakub Rutnicki: Ale to jest zboże techniczne. Tak je nazywacie. Z robalami.)
Chciałbym jeszcze podkreślić, że jest tutaj cały
szereg dalszych działań…
(Poseł Jakub Rutnicki: Ale nie trzeba mówić
wszystkiego.)
Właśnie trzeba to mówić wbrew państwa oczekiwaniom, bo ludzie tego oczekują. Państwo powtarzacie jedno i to samo, że PiS jest zły, a my podejmujemy
konkretne działania.
(Poseł Jakub Rutnicki: PiS równa się drożyzna,
PiS równa się drożyzna.)
Warto odnotować potencjał rynku pakistańskiego. Tylko w okresie od maja 2022 r. do kwietnia 2023 r.
Islamabad sprowadził 2,5 mln t pszenicy, głównie
z Rosji. Oczekujemy jeszcze na szczegółowe odpowiedzi od trzech polskich placówek w regionie Azji i Pacyfiku. Chodzi o Filipiny, Mongolię i Tajwan.
Jednocześnie zwrócono się do naszego stałego
przedstawicielstwa przy ONZ w Rzymie o zebranie
informacji dotyczących niedoborów w zakresie tych
płodów rolnych, które moglibyśmy plasować na poszczególnych rynkach. Podjęto również działania mające na celu zidentyfikowanie tych agend i organizacji systemu narodów zjednoczonych, które mogłyby
pomóc uplasować płody rolne z Polski na właściwych
rynkach. Chodzi tutaj przede wszystkim o identyfikację potencjalnych rynków, wyasygnowanie środków
na finansowanie sprzedaży, wsparcie logistyczne.
Poproszono o wsparcie w zakresie pozyskania informacji o krajach graniczących z Ukrainą, przede
wszystkim o Bułgarii, Słowacji, Rumunii, Węgrzech,
jeśli chodzi o ich gotowość do zaangażowania się w akcję lobbingową wobec instytucji unijnych i innych
organizacji międzynarodowych, czego przejawem był
wspólny list premierów adresowany do przewodniczącej Komisji Europejskiej.
Wszystkie powyżej wskazane inicjatywy i działania podejmowane są w stałej, bieżącej konsultacji
z Ministerstwem Rolnictwa i Rozwoju Wsi, Departamentem Współpracy Międzynarodowej, Krajowym
Ośrodkiem Wsparcia Rolnictwa oraz Departamentem Wsparcia Eksportu.
W imieniu wszystkich, dla których ten problem jest
istotny, chciałbym serdecznie podziękować Departamentowi Współpracy Ekonomicznej oraz Ministerstwu
Spraw Zagranicznych za podejmowanie tych działań,
bo w przeciwieństwie do ciągłej krytyki, utyskiwań,
krzyków i ataków to są właśnie konkretne działania.
Serdecznie za nie dziękuję. (Oklaski)
(Poseł Jakub Rutnicki: A zboże w skupie po 800.)

189

Wicemarszałek
Małgorzata Kidawa-Błońska:
Dziękuję bardzo, panie pośle.
Właściwe komisje przedłożyły sprawozdania o projektach ustaw:
— o pomocy państwa w oszczędzaniu na cele
mieszkaniowe,
— o zmianie ustawy o służbie cywilnej oraz niektórych innych ustaw,
— o rządowym projekcie ustawy o świadczeniu
pieniężnym z tytułu pełnienia funkcji sołtysa,
— o poselskim projekcie ustawy o sołtysach i radach sołeckich oraz o zmianie niektórych innych
ustaw,
— o poselskim projekcie ustawy o zmianie ustawy
o samorządzie gminnym,
— o senackim projekcie ustawy o zmianie ustawy
o samorządzie gminnym oraz ustawy o działalności
pożytku publicznego i o wolontariacie.
Sprawozdania to odpowiednio druki nr 3122, 3141
i 3159.
W związku z tym, po uzyskaniu jednolitej opinii
Konwentu Seniorów, marszałek Sejmu podjęła decyzję o uzupełnieniu porządku dziennego o punkty
obejmujące rozpatrzenie tych sprawozdań.
Marszałek Sejmu proponuje, aby w tych przypadkach Sejm wyraził zgodę na zastosowanie art. 51 pkt
3 regulaminu Sejmu oraz w dyskusjach nad tymi
punktami porządku dziennego wysłuchał 5-minutowych oświadczeń w imieniu klubów i 3-minutowych
oświadczeń w imieniu kół.
Jeżeli nie usłyszę sprzeciwu…
(Poseł Grzegorz Braun: Sprzeciw!)
A pan wie, wobec czego? Ale pan poseł wie, co ja
czytam i czego to dotyczy?
(Poseł Grzegorz Braun: Chętnie, pani marszałek,
wyjaśnię.)
Dobrze, w związku z tym, że…
(Poseł Grzegorz Braun: Uzasadniam sprzeciw.
Wysoka Izbo…)
Nie, nie będzie pan, panie pośle, bardzo proszę…
Panie pośle, proszę zejść z mównicy.
(Poseł Grzegorz Braun: Można? Pani marszałek
zapytała mnie. Pani marszałek zwróciła się do mnie.)
Nie. Proszę zejść z mównicy, panie pośle.
(Poseł Grzegorz Braun: Czy mogę uzasadnić
sprzeciw?)
Proszę zejść z mównicy.
(Poseł Grzegorz Braun: Czy mogę uzasadnić
sprzeciw, pani marszałek?)
Nie, nie, panie pośle.
W związku z tym, że zgłosił pan sprzeciw…
(Poseł Grzegorz Braun: Straciła pani ciekawość.
Jeśli to są takie dobre projekty, to jeszcze nie jest
powód…)
Ponieważ usłyszałam sprzeciw, do głosowania
nad tymi punktami przejdziemy w bloku głosowań.
Kontynuujemy rozpatrywanie punktu 16. porządku dziennego.
Bardzo proszę, pani poseł Agnieszka Pomaska,
Koalicja Obywatelska.

190

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Agnieszka Pomaska:
Bardzo dziękuję.
Pani Marszałek! Panie Ministrze! Z ubolewaniem
stwierdzam, że dziś udowodnił pan defensywną politykę europejską tego rządu, chociaż można mówić
o pewnej niezręczności, bo przecież to nie pan prowadzi dzisiaj politykę zagraniczną czy politykę europejską. Wspominał zresztą o tym pan przewodniczący Schetyna i pytał, gdzie pan był przez te 4 lata.
I może nie było pana, dlatego że przez te 4 lata kto
inny był wykonawcą polskiej polityki zagranicznej.
Wykonawcą polskiej polityki zagranicznej był np. pan
Janusz Kowalski, dzisiaj minister w waszym rządzie,
który zapowiadał referendum w sprawie obecności
Polski w Unii Europejskiej. Referendum ma się podobno odbyć w 2027 r. A może politykę zagraniczną
prowadzi dzisiaj pan minister Ziobro, który regularnie szantażuje premiera? O polityce zagranicznej
słyszymy w Polsce wtedy, kiedy jest jakiś konflikt
z krajami unijnymi, z komisją europejską albo właśnie wtedy, kiedy mamy do czynienia z tego typu
wypowiedziami. A być może jest tak, że politykę zagraniczną prowadzi pan poseł Mularczyk, który
dzielnie walczy o reparacje. Gdzie walczy o te reparacje? Ano walczy na Twitterze.
(Poseł Jakub Rutnicki: Na Twitterze.)
I być może dlatego dzisiaj – nad czym ubolewam,
panie ministrze – niewiele osób w Polsce zna nazwisko ministra spraw zagranicznych.
Ale za to dziś o polityce europejskiej Polki i Polacy
usłyszeli, dlatego że nadal będą płacić za wasze błędy.
Unia Europejska potrąciła już Polsce 360 mln euro
i za chwilę potrąci kolejne 153 mln unijnych funduszy. Ponad 2 mld zł miało trafić do polskich miast,
miasteczek, do polskich wsi, na inwestycje. Tych pieniędzy nie ma i to jest wasza wina i wasza odpowiedzialność.
Premier Morawiecki blisko 3 lata temu, tutaj,
z tej mównicy zwracał się do opozycji. Europejski
Fundusz Odbudowy to kolejny sukces, który kłuje
was w oczy. Tak mówił do opozycji. 58 mld euro,
250 mld zł na inwestycje po COVID-zie.
Panie Ministrze! Gdzie są te pieniądze, gdzie
jest 250 mld zł, które należą do Polek i Polaków?
Hiszpania do tej pory otrzymała 6 mld euro, Czechy – 928 mln, Słowacja – 709 mln euro. A Polska?
A Polska – zero.
(Głos z sali: Zero.)
I pewnie nie jest przypadkiem, że jednym z winnych jest pan minister Ziobro. (Oklaski)
Pan premier Morawiecki w exposé pod koniec
2019 r. mówił: mamy plan dla Unii. Po pierwsze, mówił o ambitnym budżecie unijnym. Jaki mamy dzisiaj
tego efekt? Ano mamy dzisiaj zagrożoną część środków unijnych dla Polski. Mówił o rozbudowanej polityce rolnej. Obiecywaliście dopłaty dla rolników. A co
mamy? Mamy magazyny pełne zboża, protestujących
rolników i cwaniaków związanych z tym rządem,
zarabiających na kryzysie zbożowym.

Opowiadał pan o wzmocnieniu grupy przyjaciół
spójności. Nic takiego się nie stało. Dlatego że polska
polityka zagraniczna jest oparta i prowadzona tylko
na potrzeby polityki wewnętrznej. Mogliście być liderem w Unii, a niestety tak się nie stało. Mogliście być
liderem polityki energetycznej, a postanowiliście uniezależnienie od Rosji zamienić na zależność od krajów
arabskich, przy okazji wyprzedając polskie stacje Lotosu Węgrom. Mogliście zaproponować reformy instytucjonalne Unii, a proponujecie dezintegrację. Proponujecie Unii konsensus, słusznie. Ale jak chcecie do
niego doprowadzić, skoro przez waszą politykę przebijają głównie frustracja i kompleksy?
Panie Ministrze! Wasza polityka europejska to polityka niewykorzystanych szans. Zmarnowaliście ostatnie 8 lat. Na szczęście za kilka miesięcy Polki i Polacy
was z tego rozliczą. Dziękuję bardzo. (Oklaski)

Wicemarszałek
Małgorzata Kidawa-Błońska:
Dziękuję bardzo, pani poseł.
Chciałam teraz przywitać wycieczkę związku niewidomych z Gorzowa, która przysłuchuje się obradom Sejmu. Witamy serdecznie. (Oklaski)
I bardzo proszę, pan poseł Maciej Gdula, Lewica.

Poseł Maciej Gdula:
Dziękuję bardzo, pani marszałek.
Wysoka Izbo! Panie Ministrze! Zwracam się do
ministra Mularczyka. Niestety nie ma już pana ministra Raua, zniknął, tak jak zniknął wcześniej na
dłuższy czas. Zniknął też pan prezydent, nie ma nawet żadnego pana ministra z Kancelarii Prezydenta.
Gdy popatrzymy na ławy opozycji i ławy PiS, to widać, że opozycja teraz sama ze sobą rozmawia o polityce zagranicznej. To jest bardzo miłe, bo to opozycja będzie rządzić za 6 miesięcy, i to dobrze, że teraz
uzgodnimy główne kierunki polityki zagranicznej, bo
ta polityka, którą proponuje rząd, jest polityką naznaczoną złymi założeniami.
(Poseł Sławomir Nitras: Spróbuj pogadać z Mularczykiem.)
Nie zgadzam się w jednej ze spraw, które podjął
w swoim dobrym przemówieniu Grzegorz Schetyna.
Tam niestety jest wizja, tam niestety jest strategia,
tylko to jest zła wizja i zła strategia. One są oparte
na akceptowaniu kilku założeń, które są bardzo wątpliwe, np. że w obecnej sytuacji najważniejsze jest to,
żeby osłabić Niemcy, bo to wzmocni Polskę. To jest
dzisiaj założenie polityki Prawa i Sprawiedliwości.
Albo że w obecnej sytuacji mamy doskonałą okazję,
żeby wykazać wyższość moralną naszych polityków
wobec polityków innych krajów europejskich, zwłaszcza
tych największych, zwłaszcza wobec Niemiec i Francji.
To są fatalne założenia. Jest również takie założenie,
że rolą Polski jest hamowanie integracji europejskiej,
hamowanie wszystkich procesów, które sprowadzają

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Maciej Gdula
się do zacieśnienia więzi między krajami europejskimi, i stworzenie instytucji, która będzie ważna w procesach geopolitycznych. Mnie dzisiaj, przyznam, włosy stanęły na głowie dęba, jak usłyszałem…
(Poseł Sławomir Nitras: Widać, stoją.)
…że rząd Prawa i Sprawiedliwości będzie wspierał – to jest jego główny cel w Unii Europejskiej – te
kraje, które chcą wyjść ze strefy euro.
(Poseł Sławomir Nitras: Albo czasowo wprowadzić walutę narodową.)
No to jest rzeczywiście świetna wizja polityki europejskiej. Przyznaję, że to jest zaskakujące. To jest
bardzo zły prognostyk dla polityki wschodniej, bo są
jakieś sprawy, w których się oczywiście zgadzamy,
np. kwestia, że Ukraina została najechana przez Rosję i jest ofiarą. Tu się zgadzamy, to jest jasne. Że
Ukraina bohatersko się broni, ale nie będzie mogła
się obronić, jeżeli nie będzie pomocy organizowanej
dla niej przez całą wspólnotę transatlantycką – tu się
zgadzamy, oczywiście. Zgadzamy się co do pomocy
uchodźcom z Ukrainy. Ale też zgadzamy się, że tu nie
ma jakichś wielkich zasług rządu, że akceptuje te
oczywistości, bo każdy inny rząd – zobaczą państwo
– rząd opozycyjny, który powstanie na jesieni, też
będzie te założenia realizował i te oczywistości akceptował. Wyciągnie natomiast na pewno pełne konsekwencje z prostej prawdy: Polska jest krajem leżącym nad Wisłą. Ten kraj leży nad rzeką, która nie
jest rzeką amerykańską, afrykańską czy azjatycką,
tylko europejską, i dlatego musimy przede wszystkim
patrzeć na nasze relacje z krajami europejskimi. To
jest fundament naszej polityki zagranicznej, międzynarodowej, to zadecyduje o sile Polski. Zastanawiam
się, czy rząd będzie w stanie podtrzymać ogień solidarności europejskiej, kiedy padają oskarżenia ze
strony ministrów tego rządu, że za wojnę na Ukrainie odpowiedzialne są Niemcy, ponieważ kupowały
węglowodory. To mówią ministrowie rządu, który
kupował węgiel od Rosji, kupował ropę od Rosji.
(Poseł Jakub Rutnicki: PiS kupuje węglowodory.)
To nie jest polityka wiarygodna. Ktoś, kto nie jest
wiarygodny, nie może zbudować poparcia dla Ukrainy. Mówię to z pełnym przekonaniem i zastanawiam
się, czy jesteśmy w stanie wiarygodnie domagać się
ochrony praw człowieka, kiedy na granicy polsko-białoruskiej prawa człowieka nie są przestrzegane. Tylko w tym roku znaleziono 10 ciał ofiar tej granicy,
także ofiar pushbacków. Te osoby ukrywały się
przed polskimi służbami, bojąc się, że zostaną cofnięte na Białoruś, że nie będzie im dane złożenie
wniosków o ochronę międzynarodową. Jeżeli chcemy
być wiarygodni, musimy być konsekwentni, musimy
rzeczywiście stać przy wartościach.
Tak samo słuchałem ministra Raua, który mówił
o tym, że będziemy walczyć o prawa kobiet na Bliskim Wschodzie. To mówi ktoś, kto jest reprezentantem rządu, który zaostrzył prawo antyaborcyjne,
uderzając w prawa kobiet. Dla mnie to jest deficyt

191

wiarygodności. Tutaj jest tak wiele problemów z polityką tego rządu, że mam bardzo… W zasadzie nie
mogę się ucieszyć tym, że łączą nas jakieś oczywistości, bo w praktyce się rozjedziemy.
Teraz kilka konkretów. Bardzo chciałem usłyszeć,
jaka jest wizja ministra spraw zagranicznych polskiego rządu, jeżeli chodzi o zorganizowanie odbudowy
Ukrainy. Były tylko hasła, że będziemy brać w tym
udział, ale jaka jest nasza rola w tzw. finansowym
Ramstein? Jaka jest nasza rola, jeśli idzie o udział
w tym panelu odbudowy Ukrainy? Nie dowiedzieliśmy się tego. Szukałem jakichś śladów naszej obecności, ale nie znalazłem. Jeżeli nie ma nas w tym
panelu, to czy może sami bilateralnie chcemy organizować tę odbudowę? Nie usłyszeliśmy tego.
Jeżeli chodzi o Białoruś, to zgadzamy się oczywiście w pewnych kwestiach, zgadzamy się, jeśli idzie
o to, że stoimy po stronie białoruskiego społeczeństwa. Oczywiście, że tak. Ale co dalej, co więcej,
np. jeżeli chodzi o sankcje? W moim przekonaniu są
konieczne sankcje wobec reżimu Białorusi, ale czy są
konieczne takie same sankcje wobec Białorusi jak
wobec Rosji? Tutaj mam bardzo duże wątpliwości, a rząd w tę stronę zmierza. Białoruś nie powinna przystąpić do wojny, to jest w interesie Polski,
Ukrainy i białoruskiego społeczeństwa. Jeżeli będziemy popychać sankcje do tego samego poziomu co
sankcje wobec Rosji, to ułatwimy wejście Białorusi
do wojny. To nie jest w naszym interesie, to powinniśmy bardzo wyraźnie zrozumieć.
Jeśli chodzi o Ukrainę i politykę pamięci, bo to
jest sprawa niezwykle istotna, to cieszę się, że polscy
politycy przypominają o ofiarach Wołynia, ale nie
może być tak, że polscy politycy przypominają o polskich ofiarach, ale nie przypominają o polskich winach. Bo partnerstwo i wspólną pamięć można zbudować tylko na prawdzie. Musimy zatem mówić także o procesach, które miały miejsce w latach 30.,
burzeniu ukraińskich cerkwi i przymusowej polonizacji, katolicyzacji ludności ukraińskiej. Bez tego nie
będzie pojednania.
Więc apeluję (Dzwonek) do rządu o to, żeby zwiększył
swoją wiarygodność, bo bez tego nie pomożemy Ukrainie, nie zbudujemy dobrej polityki wschodniej, i o współpracę z Unią Europejską, bo to nie są wrogowie, to są
nasi przyjaciele. Dziękuję bardzo. (Oklaski)

Wicemarszałek
Małgorzata Kidawa-Błońska:
Dziękuję bardzo.
Bardzo proszę, pani poseł Barbara Bartuś, Prawo
i Sprawiedliwość.

Poseł Barbara Bartuś:
Szanowna Pani Marszałek! Wysoka Izbo! Szanowny Panie Ministrze! Dobrobyt Polaków i Polski

192

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Barbara Bartuś
zależy zarówno od dobrze prowadzonej polityki wewnętrznej, jak i dobrze prowadzonej polityki zagranicznej. Wbrew temu, co próbuje krzyczeć opozycja,
zarówno z mównicy, jak i z ław sejmowych, rząd Prawa i Sprawiedliwości dobrze sobie radzi w obydwóch
aspektach. Właściwe kierunki w polityce zagranicznej wytyczył już prof. Lech Kaczyński, prezydent
Rzeczypospolitej Polskiej, który, po pierwsze, ostrzegał przed imperializmem Rosji, po drugie, domagał
się prawdy historycznej, w tym prawdy historycznej
w relacjach międzynarodowych i może dlatego też
zginął nad Smoleńskiem.
Po trzecie, wykazywał kierunki dbania o bezpieczeństwo w tym bardzo zwracał uwagę na bezpieczeństwo energetyczne, ale też budował sojusze, budował współpracę międzynarodową z państwami,
które mają podobne interesy jak Polska. To prof. Lech
Kaczyński zainicjował inicjatywy m.in. Trójmorze,
które zostało sformalizowane w 2016 r. przez prezydenta Andrzeja Dudę i prezydent Chorwacji. To, że
diagnoza rzeczywistości była właściwa, że jest właściwa i kierunki wytyczone przez prezydenta prof. Lecha Kaczyńskiego są właściwe, widzi już prawie cały
świat oprócz naszej opozycji. Często słyszymy to tutaj, w Polsce, podczas pobytu czy prezydenta Stanów
Zjednoczonych czy Ukrainy, ale też parlamentarzystów, premierów, osób z wielu, wielu krajów. Możemy
to usłyszeć w Polsce, ja wielokrotnie słyszałam to
z różnych stron, będąc na różnych wyjazdach w ramach OBWE. Kierunki wytyczone przez prezydenta
Lecha Kaczyńskiego są kontynuowane przez Prawo
i Sprawiedliwość. O tym właśnie dzisiaj mówił
prof. Zbigniew Rau, minister spraw zagranicznych
podczas swojego exposé.
Panie Ministrze! Ze swej strony, ale nie tylko ze
swej chciałam bardzo serdecznie podziękować za to
merytoryczne wystąpienie. Za to, że możemy wziąć
udział w debacie. Opozycja nie znalazła zarzutów
do exposé pana ministra. Główne osoby reprezentujące opozycje mówiły o tym, że pan minister się nie
spotykał, że nie był, że dopiero teraz przedstawia
exposé. A ja chciałam przypomnieć 2020 r., czyli
początek rządów tej kadencji Prawa i Sprawiedliwości, marzec, kiedy wszyscy byliśmy tak strasznie
wystraszeni pandemią, kiedy Sejm na początku
w ogóle się zbierał…
(Poseł Jakub Rutnicki: No nie wszyscy, bo niektórzy respiratory sprzedawali na lewo.)
…kiedy ratowaliśmy Polaków, kiedy musieliśmy
walczyć o to, kiedy posiedzenia Sejmu jako jednego
z pierwszych parlamentów w Europie zaczęły się odbywać zdalnie, kiedy wprowadziliśmy te zmiany.
Chyba dzisiaj wszyscy zapominają to, co wtedy mówiliście. Wtedy inne ważne, ratujące ustawy trudno
było uchwalić, bo nie chcieliście w ogóle debaty. Wtedy mówiliście zupełnie o czym innym.
(Poseł Sławomir Nitras: Jak nie było tej debaty,
to jak mieliśmy mówić?)

Pragnę przypomnieć, że 24 lutego 2022 r. Rosja
zbrojnie napadła na Ukrainę. Chciałam też przypomnieć przy okazji tej debaty, że w 2021 r. w grudniu pan minister Rau przejął już przewodnictwo
w OBWE – Organizacji Bezpieczeństwa i Współpracy
w Europie, i tę swoją rolę wypełnił wzorowo. Jest
jeden głos, że było to zbawienne dla OBWE, że to
właśnie Polska miała przewodnictwo. Aktywność
pana ministra Raua w tym zakresie, jego decyzje,
kierunki, które OBWE wytyczał, wyznaczał, były
tymi, dzięki którym OBWE w tym momencie przetrwała …
(Poseł Sławomir Nitras: Właściwe były.)
…tak, były właściwe, mówiąc najogólniej. Było to
wzorowo prowadzone przewodnictwo. Z tymi problemami, które OBWE ma, przejście tego czasu, tego
roku przewodnictwa było tym, z czym niewielu by
sobie poradziło.
(Poseł Sławomir Nitras: Ścieżka zdrowia.)
Te słowa płyną zarówno ze Stanów Zjednoczonych, z Ukrainy, z Kanady, jak i innych krajów, mówiła to chociażby przewodnicząca ze Szwecji. Jako
polska przewodnicząca delegacji do Zgromadzenia
Parlamentarnego miałam zaszczyt i przyjemność te
wielkie słowa uznania niejednokrotnie przyjmować
i potem przekazywać panu ministrowi. A mogłam je
przekazywać dlatego, że – może nie było takiego
punktu w obradach – pan minister cały czas ma kontakt z parlamentem. Osobiście na posiedzenia Komisji Spraw Zagranicznych przychodził, chociażby właśnie prezentując te stanowiska. Pan minister miał
też swoje wystąpienie, kiedy to właśnie Zgromadzenie Parlamentarne OBWE odbywało się na tej sali.
Pan minister prof. Zbigniew Rau tutaj występował,
reprezentując Polskę, i mówił. Każdy mógł wtedy
wziąć w tym udział.
Chciałam za jeszcze jedno panu ministrowi podziękować, nie tylko za te kierunki, za merytoryczne
wystąpienie. Chciałam podziękować panu ministrowi
za angażowanie nas, parlamentarzystów, do tego,
żebyśmy tę politykę prowadzili wspólnie.
Widzę tutaj panią poseł Pomaską, z którą współpracujemy w OBWE. Jestem zszokowana, pani poseł,
że tak krytycznie pani się odnosi… Wspólnie byłyśmy w Birmingham. Współpraca z panem ministrem
i otwartość na tę współpracę pana ministra była zawsze, niezależnie od opcji politycznej.
(Poseł Sławomir Nitras: Ale może oceniać krytycznie.)
Wydawało mi się, że politykę zagraniczną jako
dobro nadrzędne traktujemy jednakowo, że to jest
polityka zagraniczna państwa polskiego, a naród
polski powierzył władzę w Polsce Prawu i Sprawiedliwości.
(Poseł Sławomir Nitras: Ale może mieć inne
zdanie.)
Panie pośle, jeżeli pan będzie miał swój czas, to
pan wystąpi. A pozwoli pan, że skończę.
(Poseł Adam Szłapka: Po pani.)
(Poseł Sławomir Nitras: To już za chwilę.)

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Barbara Bartuś
Cieszę się z dzisiejszej debaty, cieszę się z tych kierunków. Jeszcze jedną rzecz chciałam tylko w skrócie
poruszyć, może ktoś jeszcze będzie o tym mówił, pan
minister trochę wspomniał o tym. Dziękuję za odbudowywanie naszych placówek dyplomatycznych, za
budowanie nowych placówek, za odtwarzanie ambasad, które tak licznie zostały zlikwidowane przez rząd
Platformy Obywatelskiej, w szczególności w momencie, kiedy ministrem był pan minister Sikorski. Tak
jak rząd Platformy i PSL-u likwidował u nas poczty,
posterunki Policji, tak były likwidowane na potęgę
konsulaty, ambasady.
(Głos z sali: Wy rozwijacie pocztę.)
(Poseł Adam Szłapka: Chyba dawno pani na poczcie nie była.)
Dzisiaj są one odtwarzane, a nawet są tworzone
w takich miejscach, w których – tak wydawałoby się
przeciętnemu Polakowi – to nie jest potrzebne.
Byłam w Rwandzie, byłam w Kigali i widziałam,
jak państwa prowadzą politykę, jak jest prowadzona
polityka w małych afrykańskich biednych państwach.
Nie zostawiają żadnego obszaru.
(Poseł Sławomir Nitras: Czytaliśmy w „Fakcie”.)
Silna Polska, silne państwo. To, jak tę siłę budujemy i jacy jesteśmy, zależy też od tego, jak ta polityka jest prowadzona.
(Głos z sali: Silna Polska w Unii Europejskiej.)
Ta polityka prowadzona przez Prawo i Sprawiedliwość od ponad 7 lat idzie we właściwym kierunku
i oby tak dalej. Dziękuję bardzo. (Oklaski)
(Poseł Sławomir Nitras: Brawo!)

Wicemarszałek
Małgorzata Kidawa-Błońska:
Dziękuję bardzo.
Chciałam przywitać wycieczkę z Liceum Ogólnokształcącego im. Heliodora Święcickiego w Międzyrzeczu. Witamy serdecznie. (Oklaski)
Bardzo proszę, pan poseł Sławomir Nitras, Koalicja Obywatelska.

Poseł Sławomir Nitras:
Dziękuję.
Pani Marszałek! Ja też bardzo żałuję, że pan minister z nami nie wytrzymał. Mam nadzieję, że jeszcze wróci.
Na mnie zrobiło duże wrażenie, kiedy pan minister powoływał się na 30 lat polskiej prosperity gospodarczej, kiedy mówił czasami buńczucznym tonem, ale z dumą, o Polsce, o jej dorobku, o jej osiągnięciach. Czuć było w słowach pana ministra siłę
i pewność siebie. Powoływał się na marszałka Piłsudskiego, który mówił o polityce wzwyż. I to było bar-

193

dzo dobre. Tylko pytanie jest takie, pojawiło mi się
od razu pytanie: Skąd się to wzięło? Skąd ta siła?
Skąd te 30 lat prosperity gospodarczej? Skąd ta rosnąca pozycja Polski na świecie? I tu zabrakło mi
jednej rzeczy, dosyć istotnej. Pewnej ciągłości. Bo te
30 lat prosperity gospodarczej to również polityka
zagraniczna. To, jak ona była prowadzona, decydowało o tym, że Polska mogła bezpiecznie pomiędzy
sąsiadami w Unii Europejskiej się rozwijać. Pytanie
– tego mi zabrakło u pana ministra Raua – było o to,
co z tym potencjałem, tą pozycją, również z pewną
koniunkturą polityczną, którą Polska dzisiaj ma. Bo
ma. Wynikiem wojny w Ukrainie, co jest oczywiście
wielkim dramatem, jest pewna koniunktura polityczna, którą Polska może wykorzystać.
To jest pytanie. Czy my tę koniunkturę polityczną
dzisiaj wykorzystamy do tego, żeby destabilizować
Unię, by mówić o zmianie traktatów, tak naprawdę
nie wiadomo ku czemu zmierzającej? Bo ja nigdy nie
usłyszałem, w jaką stronę my Unię chcemy prowadzić. Czy raczej wykorzystamy ją do tego – do czego
namawiałem wczoraj również na posiedzeniu komisji
pana ministra – żeby załatwić najistotniejsze sprawy
z punktu widzenia polskiego bezpieczeństwa? Czyli:
pokazać światu, pokazać Unii Europejskiej, jaka powinna być droga Ukrainy do NATO, jaka powinna
być droga Ukrainy i innych krajów Europy Środkowej i Wschodniej, które są poza strukturami europejskimi, do Unii Europejskiej, wykorzystać ten czas.
Tu jest polska rola. Tu Polska powinna być przywódcą. Czy my powinniśmy ten czas wykorzystać na
awantury w Unii, czy do tego, żeby zrealizować coś,
co jest żywotnym interesem Polski w Unii? Nie mam
wątpliwości, że powinniśmy robić to drugie. A niestety pan minister Rau proponuje robić to pierwsze.
Dzisiaj nasza buńczuczność bierze się z sojuszy,
z sojuszy militarnych, z sojuszy gospodarczych, więzi gospodarczych, które mamy. Siła polskiej gospodarki bierze się z dobrych relacji, z tego, że jesteśmy
w Unii, że jesteśmy połączeni z silnymi europejskimi gospodarkami. Nasza siła militarna bierze się
przede wszystkim stąd. Nie bójmy się tego powiedzieć, że za nami stoją amerykańskie siły, europejskie siły, ale głównie amerykańskie siły militarne.
To się stąd bierze.
Panie Ministrze! W tej chwili trzeba pamiętać, że
jeszcze 2 lata temu wy byliście gotowi zaprzeczyć
polsko-amerykańskiemu sojuszowi, pójść na wojnę
dyplomatyczną ze Stanami Zjednoczonymi o telewizję albo o IPN. Byliście w stanie podważyć ten sojusz.
I szczęście, że wam się nie udało. Bo gdzie byśmy byli
dzisiaj, gdybyście ten sojusz podważyli? Dzisiaj mamy
dokładnie taką samą sytuację. Ten dobrobyt, te
30 lat to są nasze związki europejskie, nasza integracja europejska. I wy dzisiaj podważacie ten sojusz,
podkopujecie.
Pan, człowiek wykształcony, profesor, człowiek
doświadczony, wyznaje doktrynę Sobolewskiego, którego rola w PiS-ie jest znacznie większa niestety niż
pana. Doktryna Sobolewskiego, on to powiedział, w Unii

194

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Sławomir Nitras
Europejskiej brzmi: w kwestiach europejskich z Unią
europejską będziemy rozmawiać: ząb za ząb. W XXI w.
cywilizowani ludzie po 15 latach naszej obecności
w Unii Europejskiej mówią, że będziemy realizować
politykę: ząb za ząb. Dokąd nas to może zaprowadzić?
To jest doktryna Sobolewskiego. To jest doktryna
polityki PiS-u. To jest doktryna, którą wykształcony
i doświadczony minister spraw zagranicznych, prof.
Zbigniew Rau, niestety musi realizować. I to wystąpienie, buńczuczne wystąpienie bez priorytetów, za
to podkreślające, jacy jesteśmy silni, dzisiaj było tego
dowodem.
Panie Ministrze! Powiem panu tak. To pana wystąpienie było w duchu przesiąknięte pewnym duchem sanacji, przedwojennej sanacji. Ono było żywcem wyciągnięte z Polski przedwojennej, z sanacji.
Tak samo jak sanacyjne elity nie dostrzegacie zagrożeń, które stoją przed Polską. Macie wręcz mocarstwowe wyobrażenie o swoich możliwościach. Powoływanie się na Piłsudskiego zastąpiliście… Właściwie w każdej sprawie macie cytat z Lecha Kaczyńskiego. Po prostu wszystkie problemy świata potrafił
rozwiązać. To też jest w duchu sanacyjne. To nic
nie wnosi, poza takim sanacyjnym wzmożeniem.
I jeszcze jedno, też sanacyjne. Wrogów macie blisko. Rosja jest oczywistym. Ale Niemcy, Unia Europejska i Francja? Gdyby ktoś pod adresem Niemców czy Francuzów mówił tak, jak pan mówił dzisiaj… Gdyby ktoś, np. minister spraw zagranicznych,
w Zgromadzeniu Narodowym Francji albo minister
spraw zagranicznych Niemiec w Bundestagu tak powiedział w kierunku Polski, jak pan powiedział dzisiaj do Niemców, byśmy byli wszyscy oburzeni. A dlaczego ta sanacyjno-PiS-owska Polska może to robić?
Do czego ma to nas doprowadzić? Wrogów macie
blisko, a przyjaciół macie w Rwandzie, bo pani posłanka pojechała do Rwandy. I pan minister mówi,
że mamy przyjaciół w Rwandzie. W Brazylii mamy
przyjaciół, w Indiach, a wrogów mamy blisko. Dokąd
nas to zaprowadzi?
Naprawdę mamy parę minut politycznej koniunktury. Musimy je dobrze wykorzystać, bo od tego rządu zależy bezpieczeństwo Polski nie dzisiaj, ale za 5,
6 lat, kiedy sytuacja może się diametralnie zmienić.
Potraktujcie to jako przestrogę, życzliwą przestrogę,
bo nie mówimy o waszym losie, tylko o losie naszej
ojczyzny. Dziękuję bardzo. (Oklaski)

Wicemarszałek
Małgorzata Kidawa-Błońska:
Dziękuję bardzo.
Pan poseł Przemysław Czarnecki, Prawo i Sprawiedliwość.
Nie ma.
Pani poseł Małgorzata Tracz, Koalicja Obywatelska.

Poseł Małgorzata Tracz:
Pani Marszałek! Wysoka Izbo! Panie Ministrze!
Katastrofa klimatyczna jest faktem, podobnie jak
kryzys bioróżnorodności. Naukowcy są co do tego
zgodni, a na rzecz ochrony klimatu i przyrody działają ONZ, Unia Europejska oraz regionalne organizacje międzynarodowe. O klimacie, o przyrodzie nie
było za dużo w przemówieniu pana ministra. Tak
naprawdę w całym 3-godzinnym przemówieniu było
kilka słów o agendzie na rzecz zrównoważonego rozwoju ONZ. To tylko pokazuje, że polska polityka zagraniczna te tematy ignoruje, że zostały one zaniedbane, a wręcz są świadectwem porażek tego rządu.
Takim tematem jest np. globalna polityka. Na kolejnych szczytach klimatycznych ONZ polska delegacja
jest po prostu niewidzialna. Nasz rząd nie deklaruje
na nich odejścia od paliw kopalnych, a np. w Glasgow
na COP26 największym osiągnięciem było otrzymanie tytułu skamieliny dnia za matactwa węglowe.
Ale wróćmy do Europy. Białowieża – krytyka masowej wycinki drzew ze strony UNESCO, spór z Komisją Europejską, potem TSUE. Tak naprawdę od
rzezi drzew uchroniła nas tylko groźba kary w wysokości co najmniej 100 tys. euro dziennie za każdy
dzień nielegalnych wycinek. Sprawa do dziś jest nierozwiązana.
Następna nieudolność – Turów. To taki sztandarowy przykład, jak wygląda dyplomacja i polityka
zagraniczna w wykonaniu PiS. Miesiącami trwały
spotkania, także na poziomie ministerstw spraw zagranicznych, a efektami są konflikt polsko-czeski,
pozew do TSUE i 68,5 mln euro kary, którą potrącono nam z funduszy europejskich. Ale jak mieliśmy
prowadzić normalną politykę zagraniczną, skoro
przez 1,5 roku, tj. przez cały czas trwania negocjacji, nie było ambasadora Polski w Pradze, a ten,
który był na misji, został odwołany, bo mówił prawdę o tym, że nie chcecie rozwiązać kwestii Turowa.
Dodajmy teraz kwestię najświeższą, czyli wielką krucjatę Ziobry w obronie polskich lasów przed Unią
Europejską. Tak naprawdę jest to kolejne pole konfliktu z Unią, a MSZ nie potrafi nad tym zapanować.
Skuteczna polityka zagraniczna to ta oparta na
dyplomacji, na konsensusie, na szacunku dla partnerów i doświadczeniu. Niestety tego nie ma w wykonaniu MSZ pod rządami PiS. Na szczęście za pół
roku to się zmieni. Prowadzona przez opozycję polityka zagraniczna będzie uwzględniała także ważne
dla nas kwestie klimatu i środowiska. (Oklaski)
(Głos z sali: Tragedia.)
(Przewodnictwo w obradach obejmuje wicemarszałek
Sejmu Ryszard Terlecki)

Wicemarszałek Ryszard Terlecki:
Pan poseł Kacper Płażyński, Prawo i Sprawiedliwość.
Nie ma pana posła?
Pan poseł Adam Szłapka, Koalicja Obywatelska.

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Adam Szłapka:
Panie Marszałku! Wysoka Izbo! Bieżące relacje
międzynarodowe czy polityka zagraniczna? Żebyście
dobrze to zrozumieli, w żeglarstwie jest tak, że obiera się cel, ustala kurs i nawiguje, steruje, wykorzystując warunki pogodowe. Można przemieszczać się
inaczej, tak jak nas pchają te warunki, ale to jest
dryf. Taki dryf może się wydawać skuteczny, wyglądać nawet całkiem nieźle, ale jak się nie ma sterowności, to się człowiek czy taka łódź roztrzaska o najbliższą skałę. I to jest właśnie różnica między bieżącymi stosunkami międzynarodowymi a polityką
zagraniczną. I to, co robi PiS, to jest właśnie dryf,
także w relacjach polsko-amerykańskich.
Dziś wyglądają one może nawet dobrze, ale czy
to jest zasługa PiS? Czy to jest zasługa waszej przemyślanej polityki? Czy waszą zasługą jest nasze
położenie geograficzne? Czy waszą zasługą jest to,
jak zachowali się Polacy? Gdzie byśmy byli dzisiaj,
gdyby spełniły się wasze marzenia dotyczące wyników wyborów w Stanach Zjednoczonych, w których
jednoznaczne popieraliście Trumpa? Panie ministrze, czy uzgodniony był z panem tweet pana ministra Szynkowskiego vel Sęka, w którym wprost popierał Trumpa? Czy uzgodnione z panem były tweety
pana posła Sobolewskiego? Czy prezydent Andrzej
Duda konsultował z ministerstwem spraw zagranicznych swoje zachowanie bezpośrednio po wyborach?
Nie. To był dryf. To wszystko to była kompletnie nieprzemyślana polityka. Postawienie wszystkiego na
jedną kartę, czyli na Donalda Trumpa, jeśli chodzi
o relacje z USA, było kompletnie nieodpowiedzialne.
To, że dziś nasze stosunki ze Stanami Zjednoczonymi
wyglądają dobrze, jest zasługą Polaków, jest zasługą
wszystkich poprzednich rządów, jest zasługą decyzji
Stanów Zjednoczonych, które uważają nasze miejsce
w świecie za strategiczne. Cała wasza polityka wobec
Stanów Zjednoczonych była podporządkowana tylko
i wyłącznie polityce wewnętrznej. Słuchając was, jesteśmy absolutnie przekonani, że wy byście kupili
tysiąc abramsów za dowolną cenę…
(Poseł Sławomir Nitras: Tysiąc kotletów.)
…tylko za zgodę Amerykanów na nacjonalizację
TVN, bo do tego chcecie sprowadzać politykę.
Panie Ministrze! To nawet nie jest pana wina. To
jest wina tego, że Jarosław Kaczyński po prostu podjął decyzję, że cała polityka zagraniczna, cała polityka zewnętrzna będzie podporządkowana sprawom
wewnętrznym ze szkodą dla polskiej racji stanu.
(Oklaski)

Wicemarszałek Ryszard Terlecki:
Pan poseł Robert Kwiatkowski.
Co to jest? Liga demokratyczna?
(Poseł Robert Kwiatkowski: Lewica Demokratyczna.)

195

Lewica Demokratyczna.
(Poseł Sławomir Nitras: Pan mówi do nas czy do
telefonu? Już się pogubiliśmy.)

Poseł Robert Kwiatkowski:
Panie Marszałku! W wystąpieniu pana ministra
spraw zagranicznych dostrzegam jeden wielki deficyt, o czym zresztą miał okazję mówić mój przedmówca. Otóż polska polityka zagraniczna stała się
wykładnią polityki wewnętrznej, a nawet gorzej, polityki partyjnej.
Lata 90. Można je krytykować i oceniać na wiele
różnych sposobów. Charakteryzowały się pewną zgodą i zrozumieniem przez główne siły polityczne tego,
jaka jest polska racja stanu. Zarówno polityka obronna, jak i polityka zagraniczna były wyłączone spoza
bezpośredniego międzypartyjnego sporu, a był to
czas – niektórzy na tej sali dobrze to pamiętają – kiedy spory były nadzwyczaj gorące. Natomiast w pewnych sprawach był konsensus. Właśnie dzięki temu
Polska dziś może cieszyć się uznaniem jako stabilny,
przewidywalny członek Sojuszu Północnoatlantyckiego oraz nieco mniej stabilny i znacznie mniej przewidywalny członek Unii Europejskiej. My po prostu
na przełomie stuleci wykorzystaliśmy naszą szansę,
a przyczynił się do tego pewien konsensus w polskiej
polityce zagranicznej, nie tylko polityce obronnej. To
zostało przez rządy Prawa i Sprawiedliwości zburzone. Nie wiem, czy powinniśmy mieć o to pretensje do
prof. Raua. Jest on posłusznym wykonawcą tej linii
polityki partyjnej dotyczącej spraw zagranicznych.
To wielka strata właściwie nie do odrobienia, ponieważ Polska – podobnie jak cały kontynent i cały świat
– stoi przed coraz większymi wyzwaniami.
Z uznaniem odnotowujemy sposób, w jaki rząd
Prawa i Sprawiedliwości reaguje na kryzys, który
przeszedł ze Wschodu, i sobie z nim radzi. Dzieje się
tak zresztą z pomocą i przy wsparciu opozycji, w tym
opozycji demokratycznej. Tu też nie ma sporu. Przecież wyzwania, jakie stawia przed nami świat – o tych
wyzwaniach minister Rau w swoim wystąpieniu milczy bądź traktuje je naskórkowo – są znacznie większe. Do nich zaliczałbym sprawy związane z oddziaływaniem technologii na społeczeństwa i gospodarki,
sprawy klimatu, sprawy związane z demografią.
Można oczywiście zapytać: co ma piernik do wiatraka. Co ma starzenie się polskiego społeczeństwa do
polskiej polityki zagranicznej? Ma bardzo wiele, bo
wszystkie kryzysy migracyjne zaczynają dotyczyć
także Polski. Były np. wykorzystywane jako instrument agresji na Polskę ze strony Białorusi, bo przecież tysiące migrantów, uchodźców po białoruskiej
stronie granicy nie znalazło się przypadkiem. Ci ludzie zostali wypędzeni ze swoich krajów na skutek
różnego rodzaju katastrof. Zostali skuszeni perspektywą lepszego życia na terenie Unii Europejskiej, bo
cała Unia Europejska, nie tylko Polska, się starzeje.
Takiego międzysektorowego, przekrojowego spojrze-

196

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Robert Kwiatkowski
nia ewidentnie w tym raporcie o stanie polskiej polityki
zagranicznej brakuje. Pamiętam, kiedy wówczas jeszcze wicepremier Morawiecki, krytykował takie silosowe
myślenie, jeśli chodzi o polski rząd i o administrację,
zwłaszcza administrację gospodarczą. Tego typu krytykę, panie ministrze, można odnieść także do wystąpienia na temat polskiej polityki zagranicznej.
Oczywiście możemy chwalić się otwieraniem różnego rodzaju ambasad, udziałem w licznych konferencjach międzynarodowych itd., ale jeśli już mówimy o podporządkowywaniu polityki zagranicznej
polityce wewnętrznej –nie partyjnej – to spróbujmy
spojrzeć na to tak, jak postulowała jedna z moich
przedmówczyń. Mamy do czynienia z katastrofą klimatyczną i nie da się tego problemu rozwiązać ani
w jednym kraju, ani podczas jednej kadencji. Temu
powinno towarzyszyć systemowe myślenie na pokolenia, a nie na jedno wystąpienie czy dwa. To moim
zdaniem najsłabszy element zaprezentowanego wystąpienia ministra spraw zagranicznych. (Dzwonek)
Dziękuję bardzo. (Oklaski)

Wicemarszałek Ryszard Terlecki:
Dziękuję bardzo.
Witamy przebywających na galerii uczniów i dyrekcję Niepublicznego Liceum Ogólnokształcącego
Cogito z Żywca, przybyłych na zaproszenie pani poseł
Małgorzaty Pępek. Pozdrawiamy. (Oklaski)
Pani poseł Elżbieta Duda, Prawo i Sprawiedliwość.

Poseł Elżbieta Duda:
Szanowny Panie Marszałku! Szanowny Panie Ministrze! Wysoka Izbo! Za naszą wschodnią granicą
toczy się regularny, najkrwawszy od II wojny światowej konflikt w Europie. 24 lutego ub.r. miała miejsce nielegalna, barbarzyńska inwazja imperialnej
Rosji na niepodległe i suwerenne państwo.
Polska od pierwszego dnia wojny jest solidarna
z Ukrainą. Jako kraj znajdujący się najbliżej konfliktu wojennego otworzyła granicę, serca, dała schronienie, dzieląc się wszystkim tym, co posiada. Zapewniliśmy bezpieczeństwo codziennego życia. Wzięliśmy na siebie ogromną odpowiedzialność, przyjmując
ponad 7 mln uciekających przed wojną osób, w zdecydowanej większości kobiet i dzieci. Przyjąć taką
liczbę osób, nie mając obozów dla uchodźców, to ewenement na skalę światową.
Walka Ukraińców o wolność nie tylko swoją, bo
trzeba zaznaczyć, że także całej Europy, trwa nadal.
Dobra koniunktura gospodarcza Polski, najniższe od
30 lat bezrobocie pozwalają na zatrudnianie uchodźców wojennych na mocy specustawy. Polska była

i jest nadal w czołówce krajów wspierających Ukrainę w obliczu rosyjskiej inwazji.
Ale dzisiejszy świat to system naczyń połączonych. Konflikt wojenny wywołał globalne skutki i pokazuje, jak dużo jest do zrobienia w kwestii bezpieczeństwa, w kwestii ochrony granic, w kwestii bezpieczeństwa energetycznego, informatycznego.
Być może jest to też dobry moment, aby w tej sytuacji skłonić stronę ukraińską do zakończenia polityki milczenia lub zniekształcania prawdy historycznej na temat rzezi wołyńskiej i włączenia się w godne
upamiętnienie ofiar. Zbrodnie na ludności polskiej na
Wołyniu i w Małopolsce wschodniej bez wątpienia do
dzisiaj dzielą Polaków i Ukraińców. Obchody Narodowego Dnia Pamięci Ofiar Ludobójstwa dokonanego
przez ukraińskich nacjonalistów na obywatelach
II Rzeczypospolitej Polskiej nie tylko w Warszawie,
lecz także w miejscach śmierci Polaków na Ukrainie
są niezbędne, aby pamięć o nich trwała, podobnie jak
niezbędna jest wytężona edukacja w kraju i za granicą. Dobrze, że Ministerstwo Spraw Zagranicznych
prowadzi w tej sprawie nieustanny, często trudny,
dialog ze stroną ukraińską, która – co trzeba podkreślić – jest na ten dialog otwarta. W związku z 80. rocznicą krwawej niedzieli MSZ podjęło pracę nad narzędziami dla placówek, które pozwolą im na uwzględnienie tej rocznicy w działaniach z zakresu dyplomacji historycznej. Na szczególną uwagę zasługuje budowanie polsko-ukraińskiej relacji na dobrych doświadczeniach z historii, czego przykładem ostatnio
były wspólne uroczyste obchody 160. rocznicy wybuchu powstania styczniowego.
Tylko na prawdzie historycznej, pielęgnowaniu
pamięci możemy budować trwałą przyszłość. Polityka historyczna jest trwałym atrybutem polityki państwa, również polityki międzynarodowej. Umiejętne
wykorzystanie dotychczas zdobytych dobrych doświadczeń i wykluczenie błędów to najlepszy kierunek. I choć to praca na lata, Ministerstwo Spraw
Zagranicznych robi wszystko, aby była skuteczna. Za
to serdecznie, panie ministrze, dziękuję. Historia
może stać się czymś, co łączy, a nie dzieli. Zróbmy to
wspólnie, razem. Dziękuję. (Oklaski)

Wicemarszałek Ryszard Terlecki:
Dziękuję.
Pan poseł Cezary Tomczyk, Koalicja Obywatelska.

Poseł Cezary Tomczyk:
Bardzo dziękuję.
Panie Marszałku! Wysoka Izbo! Wysłuchaliśmy
wielogodzinnego wystąpienia pana ministra Raua,
podczas którego mogliśmy usłyszeć, jaki rząd PiS-u
jest wspaniały. To były słowa, a ja wam pokażę w ciągu 30 sekund fakty.

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Cezary Tomczyk
To są fakty. To jest bilbord obrazujący pana premiera Mateusza Morawieckiego z informacją, że będzie 770 mld zł dla Polski. I wie pan, jak wyglądają
fakty? Tak wyglądają.
(Poseł Sławomir Nitras: 0 zł.)
Zero. Tak wyglądają fakty – 0 zł dla Polski. To jest
fakt, to jest dokładnie liczba, jaką udało wam się dowieźć, jeżeli chodzi o środki unijne w tej chwili. To
jest niestety obraz sytuacji, która pokazuje, w jakim
miejscu jesteśmy jako Polska, gdzie jest nasza polityka zagraniczna i jaką rolę wy w tym odgrywacie.
Pan powinien być tego twarzą, gdyby ktokolwiek
w Polsce wiedział, kto jest dzisiaj ministrem spraw
zagranicznych. Niestety tego nie wiadomo. Ale fakty
są takie, że dla Polski jest 0 zł mimo obiecanych
777 mld, które miały trafić do Polski. Dziękuję bardzo. (Oklaski)

Wicemarszałek Ryszard Terlecki:
Dziękuję.
Pani poseł Katarzyna Czochara, Prawo i Sprawiedliwość.
(Poseł Sławomir Nitras: Panie marszałku, niech
pan nie gada ciągle przez telefon. To niepoważnie
wygląda.)
A panu to przeszkadza?
(Poseł Sławomir Nitras: Bardzo. Jest pan w fotelu marszałka Sejmu. Żonę niech pan pozdrowi.)

Poseł Katarzyna Czochara:
Już mogę?
Panie Marszałku! Panie Ministrze! Wysoka Izbo!
Dzisiaj rzeczywiście mieliśmy okazję wysłuchać exposé ministra spraw zagranicznych pana Zbigniewa
Raua, dzięki któremu mieliśmy okazję zapoznać się
szczegółowo z kierunkiem polityki zagranicznej
– w których momentach wzmacniamy tę politykę,
gdzie, w jakim kierunku idziemy. Usłyszeliśmy również szeroko o agresji – agresji Rosji na Ukrainę.
Chciałabym odnieść się do słów posła, który wypowiadał się przede mną. Panie pośle, dzisiaj na arenie
ogólnoświatowej Polska podawana jest jako przykład.
Przykład z niej naprawdę warto brać. W związku z pomocą, jakiej Polska udziela, jesteśmy naprawdę wielkim
przykładem. Rosja, która bezpodstawnie wkroczyła na
tereny Ukrainy, rozpoczęła wojnę; my jesteśmy wymieniani jako lider Europy Wschodniej.
(Głos z sali: A gdzie są pieniądze?)
Dzięki skutecznym działaniom rządu pod przewodnictwem pana premiera Mateusza Morawieckiego Polska jest liderem.
(Głos z sali: A nie prezesa?)
To na nas opiera się obrona Ukrainy. W trakcie
exposé usłyszeliśmy również o polityce dotyczącej

197

chociażby relacji z państwem niemieckim. Szanowni
państwo, o tym, że ważne są dobre relacje, jest naprawdę dużo słów powiedzianych. Natomiast jest też
bardzo ważny jeden element, dotyczący niezałatwionych spraw. Spraw, które dotyczą chociażby odszkodowań czy też zagrabionego mienia Polaków, Polonii
mieszkającej w Niemczech.
O niezaprzeczalnej roli Polaków w Niemczech
świadczy chociażby pałac, który pełnił funkcję głównego ośrodka życia polskiej kultury, a także działalność Związku Polaków w Niemczech, organizacji
polonijnej założonej 27 sierpnia 1920 r. Z inicjatywy
Związku Polaków w Niemczech oraz Związku Spółdzielni Polskich w Niemczech w 1933 r. powstał Centralny Bank Spółdzielczości Polskiej. Dzięki potężnej
działalności Polonia w Niemczech miała wówczas
swoje struktury gospodarcze, spółki rolno-handlowe,
spółdzielnie, drukarnie, gazety, szkoły, bursy, instytucje opieki socjalnej, stowarzyszenia kulturalne,
zespoły artystyczne oraz kluby sportowe. Na podstawie rozporządzenia Göringa z dnia 27 lutego 1940 r.
Związek Polaków w Niemczech został rozwiązany,
a cały jego majątek zrabowano. Oczywiście część
działaczy rozstrzelano, wielu z nich uwięziono w obozach koncentracyjnych. Straty materialne poniesione
przez polską mniejszość narodową w Niemczech spowodowane tylko konfiskatą majątku wycenione były
na co najmniej 8,5 mln reichsmarek.
Rok temu pan prezes Jarosław Kaczyński mówił
o reparacjach. Mówił o tym, że otrzymał je tak naprawdę prawie każdy kraj, poza Polską. Wtedy było
to obiektem drwin, również ze strony opozycji. Dzisiaj, analizując te słowa, możemy powiedzieć, że były
to słowa prawdziwe. Przez wiele lat Niemcy borykają
się ze zbrodniami, które miały miejsce podczas
II wojny światowej. Naziści skrzywdzili wiele niewinnych osób, mordując ich rodziny czy rozkradając majątki życia. Jednak gdzie w tym wszystkim jest miejsce dla nas, dla Polaków i Polek, których rodziny
dotknęły tragedie wojny i spotkały się z niemieckim
okupantem? Ludzie tracący majątki po 1940 r. nigdy
ich nie odzyskali.
Zgodnie z zapowiedziami rząd Prawa i Sprawiedliwości przygotował odpowiednią notę dyplomatyczną do rządu Republiki Federalnej Niemiec, domagając się jednocześnie, aby MSZ podało w komunikacie,
że w nocie dyplomatycznej do rządu Republiki Federalnej Niemiec domaga się odszkodowania za straty
materialne i niematerialne w kwocie ponad 6 bln zł,
a także zrekompensowania ofiarom agresji i okupacji
niemieckiej oraz członkom ich rodzin wyrządzonych
im szkód i krzywd. Jednocześnie rząd Prawa i Sprawiedliwości domaga się również podjęcia przez Republikę Federalną Niemiec konkretnych działań prowadzących do zwrotu dóbr kultury zagrabionych
w czasie II wojny światowej.
Panie Ministrze! Z tego miejsca chciałabym podziękować panu bardzo serdecznie za politykę, którą
realizuje pana resort. Również z tego miejsca chciałabym podziękować panu premierowi Mateuszowi

198

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Katarzyna Czochara
Morawieckiemu, który również, tak jak pan, odważnie upomina się o rację stanu Polski i o to, co zostało
w czasie II wojny zagrabione i czego do tej pory nasi
rodacy nie odzyskali. Dziękuję bardzo. (Oklaski)

Wicemarszałek Ryszard Terlecki:
Dziękuję bardzo.
Wysoka Izbo! Na galerii mamy kolejną grupę
zwiedzających. Jest to grupa z Klubu Seniora „Rozalka” z Bochni, przybyła na zaproszenie pana posła
Stanisława Bukowca. Serdecznie państwa witamy.
(Oklaski)
Głos ma pan poseł Dariusz Rosati, Koalicja Obywatelska.

Poseł Dariusz Rosati:
Panie Marszałku! Wysoka Izbo! Panie Ministrze!
Największą słabością polityki zagranicznej pod rządami PiS jest to, że jest podporządkowana polityce
wewnętrznej. Te wszystkie obsesje antyeuropejskiej,
antyniemieckie, które dominują w polityce wewnętrznej i są podstawą podziałów, bardzo głębokich podziałów w polskim społeczeństwie, zostały niestety
przeniesione na politykę zagraniczną. I pan ma niestety w tym swój udział.
Jeśli domaga się pan tego, aby Polska była skuteczna w swojej polityce zagranicznej, żeby Polska
pozycja, status międzynarodowy był odpowiedni do
naszych ambicji, to musi pan tę sytuację zmienić,
musi pan się otworzyć na Zachód. MSZ, polska polityka zagraniczna lawiruje między Wschodem a Zachodem. Tworzymy instytucje i struktury regionalne, które mają zastąpić Unię Europejską. Nie idźcie
tą drogą, dlatego że wszystkie te współprace regionalne to oczywiście świetny pomysł, ale one mogą być
uzupełnieniem Unii Europejskiej. Unia Europejska
to nasi przyjaciele, to nasi sojusznicy.
Panie Ministrze! (Dzwonek) Niech pan nie szuka
wrogów po tamtej stronie. Wrogowie są na Wschodzie. Proszę wziąć kurs na Zachód. (Oklaski)

Wicemarszałek Ryszard Terlecki:
Pan poseł Marcin Gwóźdź, Prawo i Sprawiedliwość.

Poseł Marcin Gwóźdź:
Panie Marszałku! Panie Ministrze! Wysoka Izbo!
Dzisiaj ważny polityk Platformy Obywatelskiej, kiedyś minister spraw zagranicznych powiedział: Kto
stoi plecami do Unii Europejskiej, do Niemiec, ten

będzie stał twarzą w kierunku Rosji. Proszę państwa, dzisiaj Polska stoi twarzą w kierunku Rosji
i wspiera walczącą Ukrainę. I tak się robi politykę
zagraniczną.
Druga kwestia: błędna polityka z Czechami w sprawie Turowa. Czy państwo już nie pamiętacie wyroku
TSUE? Gdybyśmy zrealizowali ten wyrok, na Dolnym Śląsku nie byłoby dzisiaj prądu. A mówi to były
minister spraw zagranicznych, który pochodzi z Dolnego Śląska. Dzisiaj w Parlamencie Europejskim
mówi się o projekcie rozporządzenia, które ma zredukować metan w sektorze energetycznym i zmienić
rozporządzenie Unii Europejskiej. Jeśli do tego dojdzie, będzie to atak na polską energetykę i polską
gospodarkę.
Ale, panie ministrze, miało być dzisiaj o gospodarce, więc chciałbym zwrócić uwagę na ekspansję gospodarczą Chin na arenie międzynarodowej, a szczególnie na projekt Inicjatywa Pasa i Szlaku. Projekt ten
to współczesna gospodarcza odpowiedź na Jedwabny
Szlak. Ocena sporządzona przez Bank Światowy ukazuje oszałamiającą skalę przedsięwzięcia i znaczenie
tego projektu. W opinii Chin, ale nie tylko, to projekt
stulecia, wart kilkaset miliardów dolarów, a może
i więcej.
Mimo że w odrodzeniu jedwabnych szlaków fundamentalną rolę ewidentnie odgrywają Chiny i ich
stolica, to dla wielu mieszkańców Azji Środkowej jest
to istotny cel i projekt, który nie może pozostać niezauważony. Państwa Azji Środkowej widzą w projekcie ewidentne korzyści i wykorzystują ideę do własnych lokalnych celów. Europa, a szczególnie Polska,
nie może pozostać bierna, wręcz przeciwnie – powinna odgrywać znaczącą rolę, nie tylko ze względu na
swoje położenie geograficzne, ale również ze względu
na trwający konflikt rosyjsko-ukraiński.
Już w 2015 r. Bank Eksportowo-Importowy Chin
oznajmił, że w ramach Inicjatywy Pasa i Szlaku rozpoczął finansowanie 1 tys. projektów w 49 krajach,
również w krajach Afryki. Ukazuje to, że projekt ma
znacznie szerszy wymiar niż tylko gospodarczy.
Wielu ekspertów zwraca uwagę na zastawione
pułapki związane z tą inicjatywą. Państwa biorące
udział w Inicjatywie Pasa i Szlaku wpadają w pułapkę zadłużenia. Wskutek tego tracą one kontrolę nad
swoją infrastrukturą, która często przechodzi w zarząd Chin, lub stają się zależne od nich w prowadzeniu swojej polityki. W ten sposób Pekin tworzy podstawę do intensywnej ekspansji gospodarczej i politycznej.
Chiny dzięki pozycji hegemona gospodarczego
coraz mocniej oddziałują również na sytuację polityczną w Unii Europejskiej oraz w całej Europie.
Świadczy o tym ostatnia wizyta prezydenta Francji
Emmanuela Macrona oraz przewodniczącej Komisji
Europejskiej Ursuli von der Leyen. Jak donosi prasa,
delikatnie rzecz ujmując, wizyta nie zakończyła się
sukcesem, a prezydent Macron jest w swoim kraju
mocno krytykowany, szczególnie za wypowiedź o napięciach w rejonie Tajwanu.

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Marcin Gwóźdź
Pomimo intensywnych zabiegów relacje pomiędzy
Chinami i Rosją są nadal bliskie, a obie strony deklarują ścisłą współpracę gospodarczą.
Współcześnie niestety po raz kolejny musimy postawić sobie pytanie, czy projekt dominacji gospodarczej musi prowadzić do konfliktów. Pytam zatem
pana ministra: Jak Ministerstwo Spraw Zagranicznych widzi zaangażowanie i udział Polski w chińskim projekcie Inicjatywa Pasa i Szlaku?
A kończąc, chciałbym zacytować: wolni z wolnymi, równi z równymi. Panie marszałku, dziękuję.
(Oklaski)

Wicemarszałek Ryszard Terlecki:
Pan poseł Michał Jach, Prawo i Sprawiedliwość.

Poseł Michał Jach:
Panie Marszałku! Wysoka Izbo! Panie Ministrze!
Pozwolę sobie rozpocząć moje wystąpienie, cytując
fragment wystąpienia śp. pana prof. prezydenta Lecha Kaczyńskiego w Metropolitan Club w 2009 r.
„Tradycją mojego narodu jest walka za wolność
waszą i naszą. Ta tradycja jest mi niezmiernie bliska,
ale przywiązanie do niej to – wbrew krytykom – niejedyna przesłanka mojej polityki. Odrzucając wszelkie sentymenty, przesłankę najważniejszą stanowią
interesy mojego kraju, Europy, świata. (…) Podkreślam, że nie idzie tutaj tylko o Polskę, lecz o wszystkie kraje Unii Europejskiej i do niej aspirujące
– o cały krąg cywilizacyjny, do którego należymy. Nie
dlatego warto go bronić, że jest to cywilizacja jedyna,
są wszak inne; ani dlatego, że to cywilizacja nasza;
lecz dlatego, że właśnie ta cywilizacja jest szczególnie
przychylna człowiekowi”.
To mówił prezydent. Ale od tego czasu Unia Europejska zmieniła się i prawa człowieka są rozumiane nieco inaczej albo, można powiedzieć, diametralnie inaczej niż jeszcze kilkanaście lat temu. I dlatego,
panie ministrze, po wysłuchaniu pańskiego exposé
chcę podziękować, że pan reprezentuje i tworzy naszą
politykę międzynarodową i realizuje cele właśnie
w tym zakresie, o którym mówił wtedy pan prezydent Lech Kaczyński: za wolność waszą i naszą.
Oczywiście dominującym celem tej polityki, co
widać jasno, jest zapewnienie szeroko rozumianego
bezpieczeństwa Rzeczypospolitej, bo jak powiedział
kiedyś wielki dowódca NATO-wski: bezpieczeństwo
nie jest wszystkim, ale bez bezpieczeństwa wszystko
jest niczym. To bezpieczeństwo jest bardzo szeroko rozumiane, ale w tym kontekście było przesłanie, w domyśle, że kluczowym elementem tego bezpieczeństwa
jest bezpieczeństwo zewnętrzne, bezpieczeństwo militarne, bo to bezpieczeństwo jest kwestią egzystencjalną dla każdego państwa. Chcę podkreślić, że nie

199

tylko z tego wystąpienia, ale z realiów wynika, że
w zakresie bezpieczeństwa zewnętrznego, militarnego okres rządów Prawa i Sprawiedliwości, a szczególnie ostatnie 3 lata, to jest podniesienie poziomu bezpieczeństwa Rzeczypospolitej – to bardzo, bardzo
wysoki poziom, z kierunkiem coraz bardziej rozwijającym to wzmocnienie. Podniesienie poziomu bezpieczeństwa militarnego w Polsce to jest również m.in.
podniesienie pozycji Rzeczypospolitej na arenie międzynarodowej. Polityka, którą realizuje resort, ale
również cały rząd, polityka bezpieczeństwa militarnego, panie ministrze – bezpieczeństwo militarne
jest domeną komisji, którą kieruję – jest sukcesem,
jest powodem do tego, ażebyśmy my wszyscy, którzy to
obserwowaliśmy, dziękowali panu ministrowi i wszelkim instytucjom w Polsce, które się do tego przyczyniają.
Polska jest postrzegana jako ekspert, a przynajmniej jako państwo, które jest ważnym elementem
w debatach międzynarodowych dotyczących bezpieczeństwa regionalnego i metod postępowania z tym
barbarzyńskim państwem, jakim jest Rosja putinowska. Ale nie tylko putinowska, bo sama Rosja jest
konstruktem, w którym to barbarzyństwo i dążenie
do wojny jest wpisane w mentalność tego narodu,
niezależnie od tego, czy tam jest szefem car, gensek
czy prezydent Putin. Dlatego, panie ministrze, polityka, którą pan realizuje w zakresie domagania się
restrykcji wobec Rosji, jest jak najbardziej godna pochwały i realizowania. Polska jest państwem, które
stara się wprowadzić wszelkie możliwe rozwiązania,
które napiętnują Rosję, a jednocześnie doprowadzą
do jej ukarania.
Panie Ministrze! W imieniu klubu chciałem szczególnie podziękować za to, co pan robi, a więc za wystąpienie i dążenie do tego, ażeby NATO wycofało się
całkowicie z aktu stanowiącego o podstawach wzajemnych stosunków, współpracy i bezpieczeństwa,
podpisanego w 1997 r. Jest to akt, którego Rosja praktycznie nigdy nie realizowała, od samego początku,
a od kilku lat permanentnie go łamie, jest to niej
tylko dokument służący do tego, żeby mogła uderzać
w nasz Sojusz i w Polskę.
Ważne jest również konsekwentne działanie naszego resortu, ażeby doprowadzić do międzynarodowych rozstrzygnięć dotyczących przejęcia majątku
Rosji i rosyjskich oligarchów i przekazania go na
rzecz odbudowy Ukrainy, ponieważ Rosja pomimo
wielu wojen, które spowodowała w ostatnich latach,
nie poniosła żadnych konsekwencji z tego tytułu.
Wierzymy, że pańskie działanie doprowadzi do tego,
że Rosja stanie przed trybunałem, który doprowadzi
do pociągnięcia jej… Chodzi o trybunał, nad którego
powołaniem rozpoczęliśmy w Sejmie debatę – trybunał do spraw zbrodni agresji przeciw Ukrainie.
Panie Ministrze! Za prowadzenie polityki zewnętrznej, która tak podniosła poziom bezpieczeństwa zewnętrznego Polski, chciałem panu w imieniu klubu
serdecznie i gorąco podziękować. Dziękuję bardzo.
(Oklaski)

200

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Wicemarszałek Ryszard Terlecki:
Pan poseł Dobromir Sośnierz, Wolnościowcy.

Poseł Dobromir Sośnierz:
O ile jest zrozumiałe, że rząd będzie chwalił swojego ministra, o tyle ja z ubolewaniem stwierdzam, że
nawet krytyka płynąca z ust większości opozycji zupełnie źle diagnozuje przyczyny problemów, jakie ma
Polska na arenie międzynarodowej. To, czy minister
jest taki czy inny, to może dodać plus minus 10% do
tego, jak państwo jest silne na arenie międzynarodowej. Cała reszta jest skutkiem siły tego państwa.
Dlaczego nie może prowadzić suwerennej polityki
międzynarodowej państwo, które jest całkowicie uzależnione od zewnętrznej kroplówki finansowej? Tak
nie ma i nie będzie. I to wszyscy, cała klasa polityczna doprowadza do tego stanu. Czy to niemiecka partia dla Polaków, czy to partia uzależniona od transferów socjalnych – wszyscy prowadzicie do tego samego efektu. Bierzecie pieniądze z zewnątrz, od obcych dworów, od obcych rządów, potem się dziwicie,
że nie macie żadnego ruchu. Przecież te pieniądze
właśnie po to są. Unia Europejska to jest próba budowy imperium niemieckiego środkami pokojowymi.
Te pieniądze to jest inwestycja w uległość rządów.
Jeśli tego nie rozumiecie, jeśli chcecie brać te pieniądze i nie chcecie być ulegli, to nie rozumiecie. Przynajmniej stronnictwo pruskie rozumie, po co to jest,
tak? Przynajmniej będzie uległe i będzie dostawało
nagrodę od swojego pana. A wy próbujecie brać pieniądze i nie chcecie być posłuszni – tak się nie da.
Jeśli chcecie być niezależni, to nie możecie brać cudzych pieniędzy.
Przecież łatwo sobie wyobrazić, próbując się na
5 minut postawić w odwrotnej sytuacji, co byśmy zrobili, gdybyśmy to my byli w stanie finansować rząd
w cudzym kraju. Obiecalibyśmy, że dostanie pierdylion złotych, pierdylion jakichś tam ich rupii, i tylko
poczekalibyśmy, aż premier tego kraju wróci do kraju, odtrąbi sukces, już rozda te pieniądze na papierze,
a może nawet zacznie już je wydawać na poczet tego,
co za chwilę ma przyjść, poczekalibyśmy do tego momentu i powiedzieli: Wiesz co? Jednak ci nie damy.
I teraz zrób sztuczkę, Burek, zrób sztuczkę: wdrażaj
mi tu kamień milowy, a tu zrób reformę sądów. I tak
będzie. Dobry Burek, zrobiłeś. Albo nie, jeszcze ci nie
dam, jeszcze jedną sztuczkę zrobisz. Naprawdę nie
przewidujecie, że tak to się musi skończyć? Państwo,
które próbuje żyć ponad stan, jest jak narkoman próbujący żyć z chwilówek. Nie możecie prowadzić polityki czternastek, piętnastek, socjalów i innych takich
rzeczy, jeśli chcecie prowadzić niezależną politykę
międzynarodową. No nie możecie, to się musi zgadzać. Jeśli chcecie dostawać pieniądze z zewnątrz, to
musicie się liczyć z takimi właśnie kosztami.
Jeśli Polska ma wykorzystać tę sytuację, to przesilenie na swoją korzyść, to musi zerwać z całą we-

wnętrzną polityką, która jest kulą u nogi, z tą polityką, która powoduje, że Polska nie potrafi uniezależnić się od finansowania z zewnątrz. Polska musi
postawić na wolny rynek. Polska musi postawić na
politykę, w której obywatele będą bogaci tym, co mają
w portfelach, a nie tym, co dostają od rządu. Musi
postawić na pracę, a nie na 4-dniowy dzień pracy, nie
na kredyty za 2% finansowane przez podatników. Na
to musimy postawić i wtedy będziemy mogli się postawić. Bo właśnie się budzimy z tej geopolitycznej
drzemki, gdzie po 30 latach takiej beztroskiej twórczości nagle cały świat widzi nas bez spodni, jak my
tu jesteśmy kompletnie nieprzygotowani: armii nie
mamy, pieniądze wydane, zadłużenie potworne, dziura budżetowa tylko rośnie, dług emerytalny puchnie.
A wy jeszcze w tym czasie proponujecie emerytury
stażowe, trzynastki, czternastki, piętnastki? Przecież to jest sabotaż własnego państwa. W sytuacji,
kiedy już w tej chwili 1/3 budżetu to są emerytury,
wy chcecie to rozpompować jeszcze bardziej. No jak
to państwo ma działać? Jak sobie wyobrażacie niezależną politykę w tej sytuacji?
Te naiwne głosy, które tu padały ze strony niektórych posłanek z lewej strony, które mówiły o wartościach, o tym, że Polska za czasów opozycji zacznie
wreszcie realizować politykę klimatyczną, opierają
się na totalnym nierozumieniu, że polityka międzynarodowa ma charakter transakcyjny. Ta ideologia
ekologiczna czy jakkolwiek inna to są tylko bajeczki
dla frajerów, którym trzeba uzasadnić swój interes
polityczny. Gaz był ekologiczny, dopóki Niemcy go
mieli. Nord Stream się zepsuł i gaz już nie jest ekologiczny. Tak to działa. I wy się też tego nauczcie.
Przestańcie żyrować cudzą politykę zagraniczną po
polsku, przestańcie tłumaczyć niemiecki interes na
polski i przestańcie uzależniać Polskę od transferów
z Niemiec, a wtedy będziemy mogli prowadzić własną
politykę. Dziękuję.

Wicemarszałek Ryszard Terlecki:
Pan poseł Andrzej Kryj, Prawo i Sprawiedliwość.

Poseł Andrzej Kryj:
Szanowny Panie Marszałku! Szanowny Panie Ministrze! Wysoka Izbo! Pełnoskalowa wojna Rosji przeciwko Ukrainie oraz mocno zróżnicowana reakcja
poszczególnych krajów na ten fakt sprawiły, że w Europie zaczął się rodzić nowy ład. I myślę, że z tym
stwierdzeniem jako oczywistą oczywistością każdy
z nas się zgodzi.
Jedna z moich koleżanek stwierdziła, że po 24 lutego 2022 r. Polska zachowała się jak trzeba. I to, że
zachowaliśmy się jak trzeba, jest dostrzegane na
świecie. Dzięki natychmiastowemu wsparciu Ukra-

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Andrzej Kryj
iny, dzięki przyjęciu milionów uchodźców i staniu się
hubem międzynarodowej pomocy dla naszego sąsiada Polska stała się kluczowym krajem w relacjach
demokratycznego Zachodu z Ukrainą.
Nie bez znaczenia jest to, iż potwierdziły się także polskie ostrzeżenia przed Rosją, że nie okazaliśmy
się rusofobami, tylko realistami, a przypomnę, że to
właśnie część opozycji próbowała z nas zrobić rusofobów. Dziś to Polska jest liderem w Europie Środkowo-Wschodniej. Dziś to Polska jest równoprawnym
partnerem Stanów Zjednoczonych i Wielkiej Brytanii. Czy państwo z totalnej opozycji tego nie dostrzegają? Jeśli tak jest, to mam wrażenie, że żyjecie
w jakiejś alternatywnej rzeczywistości.
W swym wystąpieniu pan minister spraw zagranicznych wskazał, że obok NATO, obok Unii Europejskiej zasadniczym punktem odniesienia dla polskiej polityki zagranicznej jest współpraca z krajami
Europy Środkowej i Wschodniej. To niezwykle ważne, bo właśnie w oparciu o te kraje staramy się budować ten nowy europejski ład. Zacieśnianie wzajemnych
związków i współpracy w ramach Inicjatywy Trójmorza, Bukareszteńskiej Dziewiątki, Trójkąta Lubelskiego czy Formatu Ryskiego jest szansą nie tylko dla
Polski, ale i dla wszystkich krajów regionu, czy szerzej, całej Europy.
Oczywiście ta współpraca krajów Europy Środkowo-Wschodniej wymaga w niektórych formatach zredefiniowania, tak jak choćby w przypadku Grupy
Wyszehradzkiej. Myślę, że przyjdzie czas na to, żeby
doszło do takiej zmiany w zasadach, w celach funkcjonowania tej grupy. Szkoda, że tej rosnącej roli
Polski w Europie Środkowo-Wschodniej zdają się nie
dostrzegać politycy Platformy Obywatelskiej, Lewicy
czy inni opozycyjni.
Stare powiedzenie mówi, że nikt nie jest prorokiem we własnym kraju. Oznacza to, że łatwiej znaleźć uznanie wśród obcych niż wśród swoich, że najtrudniej znaleźć uznanie u rodaków. O polskiej polityce realizowanej przez rząd, przez Ministerstwo
Spraw Zagranicznych pozytywnie mówią w Europie
i na świecie. Bardzo dużo pozytywnych ocen uzyskują działania pana prezydenta i pana premiera Mateusza Morawieckiego. Bardzo pozytywnie była oceniana także rola Polski, rola pana ministra w czasie,
kiedy przewodniczyliśmy obradom OBWE. Polska
w tym momencie się sprawdziła. Dostrzeżcie państwo
to, jaka była rola pana ministra w tym zakresie.
Pozytywnie o Polsce piszą zagraniczne media.
Mówi się bardzo dużo o tym, jak Polska staje się kluczowym partnerem w wielu kwestiach i dla wielu
krajów ważniejszym niż Francja czy Niemcy. W wielu gazetach francuskich, niemieckich, brytyjskich
szerokim echem odbiło się wystąpienie pana premiera Mateusza Morawieckiego wygłoszone na Uniwersytecie w Heidelbergu 20 marca 2023 r. Porównywano je z wcześniejszymi takimi wystąpieniami, które

201

miał pan prezydent Macron na Sorbonie czy pan
kanclerz Scholz.
Nie dostrzegacie państwo tego? Szkoda, bo wtedy
widzielibyście, że o Polsce się mówi, że Polskę się
ceni, Polskę się dostrzega. To ogromna zasługa wielu
osób, w tym także pracowników Ministerstwa Spraw
Zagranicznych.
Dzisiaj politycy opozycji atakują Prawo i Sprawiedliwość za rzeczy, które nie powinny być przedmiotem krytyki. Jeden z moich przedmówców przywoływał rzekomą doktrynę Sobolewskiego, a to nic innego, jak mówienie, że my, Polacy, powinniśmy z eurokratami rozmawiać jak równy z równym. Panowie
i panie z opozycji, jesteście Polakami, macie polskie
obowiązki, a ślepe słuchanie się dyrektyw unijnych
może niestety przynieść Polsce szkody. Starajcie się
to zrozumieć.
Panie Ministrze! Dziękuję za to sprawozdanie,
dziękuję za te informacje i życzę, żeby plany związane ze wzrostem polskiej roli w Europie udało się panu
i rządowi pana premiera Morawieckiego zrealizować.
Dziękuję bardzo. (Oklaski)

Wicemarszałek Ryszard Terlecki:
Pani poseł Monika Pawłowska, Prawo i Sprawiedliwość.

Poseł Monika Pawłowska:
Szanowny Panie Marszałku! Panie Ministrze! Wysoka Izbo! Jesteśmy w decydującym momencie naszej
historii. Polska po 1989 r. przez wiele lat była uzależniona od rosyjskich surowców i wpływów rosyjskich
służb na politykę naszego kraju. Teraz możemy śmiało powiedzieć, że jest wolna. Jesteśmy krajem, który
niezmiennie od 2015 r. buduje swoją niezależność
i pozycję na arenie międzynarodowej, m.in. dzięki dobrze prowadzonej polityce zagranicznej.
Panie Ministrze! Polska z przysłowiowego chłopca do bicia stała się dumnym państwem, które zwłaszcza w kontekście barbarzyńskiej wojny na Ukrainie
jest wizytówką wolności i solidarności na świecie.
Wciąż patrzymy, jak państwa Europy Zachodniej nie
mogą wyzwolić się z kajdan rosyjskiego imperializmu
i rosyjskich wpływów w praktycznie każdej dziedzinie życia. Zasada współpracy z Rosją, taką, jaka ona
jest, odeszła na szczęście do lamusa.
Przez wiele lat Prawo i Sprawiedliwość nie było
słuchane w debacie o sytuacji na świecie, bo mówiliśmy jasno – Rosja jest naszym największym zagrożeniem. To śp. Lech Kaczyński, prezydent, ostrzegał: najpierw Gruzja, potem Ukraina, później państwa nadbałtyckie, przewidywał też, a następnie być
może i nasza kolej. Zapłacił za swoją postawę najwyższą cenę.
Wiele lat opozycja starała się stworzyć wizerunek
Prawa i Sprawiedliwości jako partii rusofobów. Sam

202

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Monika Pawłowska
ówczesny marszałek Komorowski mówił w jednej ze
stacji telewizyjnych o rusofobicznej postawie Jarosława Kaczyńskiego oraz o tym, jak wiele złego zrobił
dla stosunków polsko-rosyjskich. Dziś możemy mówić dumnie – mówiliśmy prawdę i mieliśmy rację.
Polska na arenie międzynarodowej stała się symbolem wolności. Polacy udzielili schronienia uchodźcom wojennym z Ukrainy. Otworzyliśmy serca i domy
dla naszych sąsiadów. Jednocześnie nie przestajemy
wspierać militarnie Ukrainy, a nasz głos jest słyszany na całym świecie. Jesteśmy ambasadorem wolności i suwerenności państw Europy. Teraz, gdy
Rosja każdego dnia gwałci wszystkie zasady cywilizowanego świata, musimy jeszcze głośniej mówić
o przestrzeganiu pokoju i respektowaniu praw i wolności. Rosja musi zapłacić za swoje czyny. Musimy
głośno mówić o jak najszybszym ukaraniu winnych,
opuszczeniu terytorium Ukrainy przez agresora i wypłaceniu reparacji. Tylko wtedy będziemy mówić
o sprawiedliwości. Ten czas nadejdzie.
Celem Polski przede wszystkim jest zapewnienie
pokoju i bezpieczeństwa w Europie. Dzięki skutecznej polityce międzynarodowej rządu premiera Mateusza Morawieckiego i wysiłkom, jakie premier, prezydent i minister spraw zagranicznych podejmują na
co dzień, Polska jest zaufanym partnerem w ramach
Sojuszu Północnoatlantyckiego, który wciąż dzięki
naszym wysiłkom się rozszerza. Musimy się bronić
i odstraszać potencjalnych agresorów. To my, Polacy,
przekonaliśmy naszych sojuszników do poszerzenia
strategii obronnych NATO oraz zabiegamy o stworzenie nowego modelu i sił Sojuszu. Większa obecność Polski w NATO to bezpieczeństwo naszej części
Europy.
Niestety z ubolewaniem musimy rewidować stan
obecnej Europy. Niemcy przez wiele lat prowadziły
politykę ocieplania stosunków z Rosją. Tworzyły swoją pozycję jako hegemona w Unii Europejskiej i kreowały się na lidera. Mimo iż pozostają naszym największym partnerem gospodarczym i nasze stosunki
dyplomatyczne są na dobrym poziomie, to Niemcy
wciąż niezrozumiały, jaką rolę teraz powinny pełnić,
jak ważna jest solidarność z poszanowaniem suwerenności swoich sąsiadów. Nie zrozumiały także, że
Unia Europejska nie będzie prawdziwie zjednoczona,
jeżeli krzywdy w niej nie zostaną naprawione. Dlatego w imieniu mieszkańców Lubelszczyzny tak ogromnie dotkniętych krzywdą II wojny światowej dziękuję polskiemu rządowi za starania w uzyskaniu reparacji za straty wyrządzone nam przez Niemców.
Cieszy fakt, że stosunki polsko-amerykańskie są
tak dobre. Wczoraj premier Mateusz Morawiecki podczas wizyty w Stanach Zjednoczonych potwierdził
kolejną dostawę uzbrojenia dla Polski, a minister obrony narodowej Mariusz Błaszczak wciąż ogłasza kolejne etapy współpracy polsko-amerykańskiej. Dwukrotna wizyta prezydenta Joe Bidena jest potwierdze-

niem, że Stany Zjednoczone są obecnie naszym najważniejszym partnerem w budowaniu bezpiecznej
Europy i niezmiennie nas w tym wspierają. Państwa
Europy muszą być zjednoczone. Dzięki wysiłkom m.in.
pana, panie ministrze, i kierowanego przez pana resortu do tego dążymy. Na arenie międzynarodowej
jesteśmy postrzegani z szacunkiem, a Polska osiąga
porozumienia i kompromisy nieznane nam od lat.
Za to dziękuję i proszę o dalszą tak wytężoną pracę. Oczywiście pan minister może liczyć na współpracę posłów i wsparcie dyplomacji parlamentarnej.
Dziękujemy serdecznie. (Oklaski)

Wicemarszałek Ryszard Terlecki:
Pani poseł Ewa Szymańska, Prawo i Sprawiedliwość.

Poseł Ewa Szymańska:
Szanowny Panie Marszałku! Wysoki Sejmie! Szanowny Panie Ministrze! Polska utrzymuje stosunki
dyplomatyczne ze wszystkimi państwami członkowskimi Organizacji Narodów Zjednoczonych, a także
z podmiotami spoza ONZ, m.in. z Watykanem czy
Palestyną. Posiada w tych krajach ponad 90 ambasad, niektóre z nich posiadają akredytację poza państwami przyjmującymi. Dyplomacja realizowana jest
również przez stałe przedstawicielstwa przy organizacjach międzynarodowych i w niektórych krajach,
których państwowość jest nieuznawana. Ponadto
Polska posiada 33 konsulaty generalne w 19 krajach
świata.
Polityka poprzedniego rządu w latach 2007–2015
była nastawiona na zwijanie państwa, likwidowano
wiele różnego rodzaju placówek w kraju, jak chociażby komisariaty Policji czy placówki pocztowe. Nie ominęło to również polskich placówek dyplomatycznych.
Likwidowano ambasady, konsulaty, przedstawicielstwa. Dotyczy to przynajmniej 12 ambasad, 17 konsulatów generalnych i kilku przedstawicielstw.
Nasz rząd od 2016 r. stara się to zmienić, tworząc
czy odtwarzając ambasady, konsulaty i stałe przedstawicielstwa. Wielu placówkom podniesiono klasę,
a zarazem rangę, jak chociażby konsulatowi Rzeczypospolitej Polskiej w Montrealu – jest on teraz konsulatem generalnym. Klasa Agencji Konsularnej Rzeczypospolitej Polskiej w Irbilu podniesiona została
również do klasy konsulatu generalnego. Tak na marginesie, miasto Irbil w irackim Kurdystanie jest najstarszym zamieszkałym od ponad 8 tys. lat miastem
świata.
W ostatnich latach została znacząco zintensyfikowana polityka Polski wobec państw afrykańskich.
Nastąpił rozwój dyplomacji w tym kierunku i utworzone zostały wcześniej zlikwidowane przez rząd
PO–PSL Ambasada Rzeczypospolitej Polskiej w Re-

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Ewa Szymańska
publice Senegalu i Ambasada Rzeczypospolitej Polskiej w Zjednoczonej Republice Tanzanii. Utworzono
po raz pierwszy Ambasadę Rzeczypospolitej Polskiej
w Chartumie czy Ambasadę Rzeczypospolitej Polskiej w Kigali w Rwandzie. Nastąpiło również wzmożenie bezpośrednich kontaktów dyplomatycznych z tą
częścią świata. W 2017 r. zorganizowana została wizyta naszego prezydenta w Etiopii, a w 2022 r. odbyła się bezprecedensowa wizyta prezydenta Rzeczypospolitej Polskiej, po raz pierwszy na tym szczeblu,
w Nigerii, na Wybrzeżu Kości Słoniowej oraz w Senegalu. Znacznie częściej niż za poprzednich rządów
odbywały się wizyty na szczeblu ministra i wiceministrów spraw zagranicznych w krajach Afryki, np.
w Sudanie, Rwandzie, Senegalu, Tanzanii, Angoli czy
Nigerii, a po raz pierwszy – w takich krajach jak Namibia, Botswana. Wkrótce taka wizyta odbędzie się
w Malawi. Wizyty te, mam nadzieję, zaowocują gospodarczo, gdyż związane są ze wzrostem zainteresowania polskich firm współpracą z państwami afrykańskimi.
Ogromną rolę pełni polska dyplomacja w zakresie
współpracy gospodarczej, promowania polskiej kultury czy dbania o pamięć historyczną. Szczególnie chodzi tu o tzw. wadliwe kody pamięci związane z II wojną światową. Media zagraniczne, pisząc o tym okresie, o działaniach okupanta niemieckiego na terenach
polskich posługują się sformułowaniami typu: polskie obozy koncentracyjne, polskie obozy śmierci czy
polskie getta. Monitoring prowadzony przez polskie
placówki dyplomatyczne i ich zdecydowane reakcje,
czasem na drodze sądowej, mają na celu zapobiegać
przenikaniu tych szkodliwych kodów pamięci do
przestrzeni publicznej i kształtowanie świadomości
zbiorowego odbiorcy.
Polskie działania w zakresie uzyskania odszkodowania od Niemiec za II wojnę światową, uświadomienie społeczności międzynarodowej i najważniejszym organizacjom międzynarodowym, że zbrodnie wojenne nie zostały rozliczone, zarówno pomogą w dialogu z Niemcami w tej sprawie, jak i spowodują używanie właściwego języka do przedstawiania
faktów historycznych i eliminowanie wadliwych kodów pamięci.
Może na tym zakończę, ale mam jeszcze taką
uwagę odnośnie do tego, co tutaj mówiła opozycja.
Nie będę komentowała, bo właściwie tych, którzy
najwięcej mieli tutaj do powiedzenia, nie ma, natomiast powiem tak: panie ministrze, pańskie wystąpienie było świetne. Dziękuję bardzo. (Oklaski)

Wicemarszałek Ryszard Terlecki:
Pan poseł Tadeusz Woźniak, Prawo i Sprawiedliwość.

203

Poseł Tadeusz Woźniak:
Panie Marszałku! Wysoki Sejmie! Panie Ministrze! Polityka uległości wobec Rosji i Niemiec, tak
haniebnie budowana w latach 2007–2015, zwijanie
polskiej dyplomacji, a więc polskiej obecności w świecie, stawianie dobra jednostki ponad dobrem państwa
i narodu – mam nadzieję, że to wszystko na zawsze
przeszło do historii. Wierzę, że już nigdy nie powiedzą na Kremlu, że polski premier to ich człowiek
w Warszawie, że już nigdy polski premier nie zrzeknie się swojej godności w Warszawie, by de facto służyć interesom Berlina. Wizyty zagraniczne byłej pani
premier w Berlinie i ówczesnego prezydenta w Tokio
do dzisiaj wywołują poczucie wstydu w każdym zdroworozsądkowym Polaku. Cieszę się, że od blisko 8 lat
Polska prowadzi własną, niezależną i godną politykę
i że nie jest już na kolanach.
Panie Ministrze! Swoje wystąpienie, co zrozumiałe, rozpoczął pan od pochylenia się nad sytuacją wojenną w Europie, od kwestii solidarności wolnego
świata z ofiarą napaści i zbrodniczych działań wojennych. Po hybrydowych atakach na Polskę ze strony
Białorusi, a następnie po pełnoskalowej napaści Federacji Rosyjskiej na Ukrainę działalność polskich placówek w Rosji, Białorusi i Ukrainie napotyka znaczne
utrudnienia. W latach 2022–2023 Rosja i Białoruś
wydaliły łącznie kilkudziesięciu polskich dyplomatów. Retoryka prezydentów oraz innych czołowych
polityków współczesnych Rosji i Białorusi jest wyraźnie nieprzychylna, a nawet wroga wobec Polski. Władze rosyjskie publicznie uznały Polskę za państwo
nieprzyjazne. Polskie Ministerstwo Spraw Zagranicznych wydało ostrzeżenie dla obywateli polskich
planujących wyjazd do Rosji, w którym czytamy:
W związku z sytuacją na Ukrainie i ograniczonymi
możliwościami podróży powrotnej do Polski MSZ odradza wszelkie podróże do Rosji. Obywatelom polskim pozostającym w Federacji Rosyjskiej rekomendujemy opuszczenie jej terytorium dostępnymi środkami komercyjnymi i prywatnymi. Tak pisali polscy
urzędnicy 3 marca. W ostatnich dniach MSZ ponowiło swoje ostrzeżenie. Komunikat z 31 marca brzmi
następująco: Ministerstwo Spraw Zagranicznych przypomina o ostrzeżeniu dla podróżujących do Federacji
Rosyjskiej, które pozostaje aktualne.
Pragnę podkreślić, że dzisiaj, tj. 13 kwietnia, obchodzimy Dzień Pamięci Ofiar Zbrodni Katyńskiej,
zbrodni popełnionej na polskich oficerach wziętych do
niewoli po napaści Rosji sowieckiej na Polskę w 1939 r.
Nie możemy jednak udać się dziś do Katynia ani do
innych miejsc, aby pokłonić się prochom Polaków
pomordowanych przez sowieckich oprawców. Nie możemy modlić się w ich intencji i w intencji ojczyzny,
klęcząc na nieludzkiej ziemi i wspominając bezmiar
ofiar zbrodni popełnionych przez imperium zła. Te
ofiary zbrodni komunistycznych czekają dziś na nas,
a nas tam nie ma. Nie było nas tam, gdy Federacja
Rosyjska, będąca spadkobierczynią Związku Socjali-

204

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Tadeusz Woźniak
stycznych Republik Sowieckich, napadła na swego
sąsiada, na Ukrainę i znów mordowała niewinnych
ludzi, uprowadzała i gwałciła, porywała dzieci i wywoziła je w głąb Rosji, aby powetować sobie własne
straty w ludziach. Ta Federacja Rosyjska, na której
czele stoi były oficer KGB, stosuje dzisiaj metody podobne do tych, jakie stosowano powszechnie w słusznie minionych czasach sowieckich.
Szanowny Panie Ministrze! Wysoki Sejmie! Przyszedł czas, aby podjąć niezwykle ważną decyzję. Poddaję pod rozwagę ideę mogącą być przejawem sprawiedliwości dziejowej: proponuję, aby po raz ostatni
ekshumować szczątki Polaków spoczywające na Polskim Cmentarzu Wojennym w Katyniu i w innych
miejscach byłego Związku Sowieckiego, aby sprowadzić je do Polski i tu wyprawić im pogrzeb godny
elity narodu polskiego. Trzeba sprawić, aby ci ludzie
spoczęli w polskiej ziemi, w specjalnie przygotowanym miejscu, które stałoby się święte dla każdego
patrioty i które odwiedzałyby miliony Polaków i gości
zagranicznych. Powinien to być kompleks z ołtarzem
ojczyzny, wokół którego zgromadzone zostałyby dziesiątki tysięcy relikwii polskich męczenników. Zdaję
sobie sprawę, że przy dzisiejszym stanie stosunków
polsko-rosyjskich jest to przedsięwzięcie trudne, ale
wierzę, że nie jest niemożliwe.
W miejscach dzisiejszych pochówków należałoby
pozostawić instalacje wybudowane przez państwo
polskie, aby te miejsca nadal stanowiły memento dla
tych, dla których życie ludzkie stanowiło, stanowi lub
będzie stanowić jedynie fakt polityczny. Realizacja
tego wyjątkowego przedsięwzięcia na zawsze uwolniłaby nas przed szantażem ze strony naszych nieprzyjaciół, że groby naszych rodaków, naszych bohaterów będą niszczone, a ślady zbrodni i ślady polskości będą zacierane. W kwietniu ub.r. Rosjanie zagrozili zniszczeniem Polskiego Cmentarza Wojennego
w Katyniu, a od czerwca ub.r. uległy realnemu zniszczeniu polskie cmentarze na Białorusi, w tym liczne
miejsca pochówków polskich bohaterów, żołnierzy
Armii Krajowej. Jako dumny naród nie możemy pozwolić na bezkarne bezczeszczenie prochów naszych
rodaków, a szczególnie tych, którzy oddali życie za
ojczyznę.
Panie Marszałku! Wysoki Sejmie! Panie Ministrze! Na zakończenie tego wystąpienia ponawiam
mój apel wyrażony chwilę temu. Sprowadźmy prochy
naszych bohaterów z ziemi przeklętej, z ziemi nieludzkiej do domu, do Polski. Tu jest ich miejsce, tu
zapewnimy im należny szacunek, pamięć i bezpieczeństwo. Dziękuję. (Oklaski)

Wicemarszałek Ryszard Terlecki:
Pan poseł Piotr Babinetz, Prawo i Sprawiedliwość.

Poseł Piotr Babinetz:
Panie Marszałku! Wysoka Izbo! Panie Ministrze!
Dziękuję bardzo panu ministrowi za tak szerokie
przedstawienie polskiej ambitnej, niezwykle aktywnej i skutecznej polityki zagranicznej, tego zgodnie
z cytowanym przez pana ministra marszałkiem Piłsudskim, licytowania sprawy polskiej wzwyż. To tak
na przekór dzisiejszym krytykom domniemanej sanacyjności tego wystąpienia. Cenne było podkreślenie przez pana ministra wagi spraw Europy Środkowej i Środkowo-Wschodniej, państw Międzymorza
i Trójmorza, w tym rozwoju przyjaźni i wzmacniania
współpracy oprócz oczywistych państw Grupy Wyszehradzkiej także z Litwą, Łotwą i Estonią, to np.
wspomniany przez pana ministra format ryski, oraz
m.in. Rumunią.
Jako przewodniczący sejmowej komisji kultury
niejako z urzędu chcę się upomnieć o pewne działania w obszarze polityki historycznej oraz szeroko
rozumianej kultury i naszego dziedzictwa narodowego. Myślę, że warto tutaj zwrócić uwagę, iż cenne
byłoby jeszcze wzmocnienie aktywności i pracy instytutów polskich w tych krajach i nie tylko w tych
krajach. Warto wykorzystać np. pamięć wspólnych
zwycięskich bojów Polaków i Łotyszy przeciwko bolszewickiej Rosji w 1920 r. czy przypominać o początkach światowego przemysłu naftowego w Polsce dzięki Ignacemu Łukasiewiczowi i następujących zaraz
potem podobnych działaniach rumuńskich.
Instytuty polskie powinny również organizować
różnorodne przedsięwzięcia dotyczące dziesięciu postaci, które zostały przez Sejm i Senat Rzeczypospolitej Polskiej ustanowione patronami tego roku, a przypomnę, że są to: Mikołaj Kopernik, Jan Matejko,
Maurycy Mochnacki, Aleksandra Piłsudska, Wojciech
Korfanty, Aleksander Fredro, Wisława Szymborska,
Paweł Edmund Strzelecki, Jadwiga z Działyńskich
Zamoyska i Jerzy Nowosielski, więc jest z kogo wybierać. Oczywiście myślę, że należałoby dobrać trafnie patronów, których warto propagować poprzez
instytuty polskie w poszczególnych państwach, tak
aby byli to ludzie interesujący dla Polaków czy dla
Polonii w tych krajach, ale także, aby ich przypominanie było przydatne w kontekście rozwoju relacji
kulturalnych i społecznych Rzeczypospolitej z tymi
państwami, z tymi narodami i środowiskami. Ponadto dobrze byłoby tworzyć jeszcze kolejne instytuty
polskie, szczególnie na terenie Bałkanów Zachodnich. Wiem, że prace przygotowawcze są tam prowadzone. W Ameryce Łacińskiej, przede wszystkim
w Brazylii, w której jest przecież wielka polska diaspora, czy np. we Lwowie. Rozwój współpracy kulturalnej Polski z poszczególnymi państwami będzie
również wzmacniał nasze dobre z nimi relacje i będzie cząstką budowy międzynarodowej wspólnoty
obrony wolności człowieka oraz obrony niepodległości państw i narodów przed moskiewskimi wrogami
wolności i niepodległości. A taką pracą przecież zajmuje się pan minister, za co jeszcze raz panu ministrowi bardzo dziękuję. Dziękuję bardzo. (Oklaski)

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Wicemarszałek Ryszard Terlecki:
Dziękuję bardzo.
Przystępujemy do zadawania pytań.
Mamy 1 godzinę na 45 pytań, ale pani marszałek
zarządziła posiedzenie Konwentu Seniorów o godz.
17.15 , a więc trzeba będzie ogłosić 10 minut przerwy.
Mam nadzieję, że wszyscy państwo się zmieścicie,
jeżeli na pytania będzie po 1 minucie.
Bardzo proszę, jako pierwsza pani poseł Barbara
Bartuś, Prawo i Sprawiedliwość.
Pan poseł Witold Zembaczyński, Koalicja Obywatelska.

Poseł Witold Zembaczyński:
Szanowny Panie Marszałku! Wysoka Izbo! Panie
Ministrze! W pana exposé zabrakło mi ewidentnie
odniesienia do sytuacji w rejonie Indo-Pacyfiku. Skoro stawia pan relacje ze Stanami Zjednoczonymi ponad relacje z Unią Europejską, dlaczego pominął pan
zupełnie sytuację Tajwanu? Skoro oczekuje się od nas
również w ramach polityki obecnego rządu, żebyśmy
stali z Ukrainą, dlaczego nie stanąć również po stronie Tajwańczyków? Oni bardzo wyraziście dążą do
tego, żeby ich sytuacja międzynarodowa i właściwie
geopolityczna nie powtórzyła losu Ukrainy. Dlatego
uważam, że w tej wypowiedzi zdecydowanie zabrakło
odniesienia do tej kwestii, ponieważ konstrukcja
exposé wydaje się niekonsekwentna. Dziękuję bardzo. (Oklaski)

Wicemarszałek Ryszard Terlecki:
Pan poseł Antoni Macierewicz, Prawo i Sprawiedliwość.
Pani poseł Klaudia Jachira, Koalicja Obywatelska.

Poseł Klaudia Jachira:
Szeregowy Pośle Kaczyński! Panie Marszałku!
Wysoka Izbo! Polityka zagraniczna PiS-u – samo to
sformułowanie brzmi jak oksymoron, bo PiS nie ma
polityki zagranicznej. Główny zwrotnicowy za granicą czuje się wyobcowany kulturowo, a jak już tam
innych wysyła, to wiadomo, jak to się skończyło. Nie
rozumiecie świata, więc postanowiliście z nim walczyć, stąd kary nałożone przez Unię na nasz kraj za
brak praworządności, wycinkę puszczy, katastrofę
w Turowie. Te razy spływają po was, przepraszam za
wyrażenie, jak po kaczce.
Nie chcecie uprawiać polityki zagranicznej na kolanach, ale uprawiacie ją na leżąco. Jako jedyni głosowaliście przeciwko wyborowi Donalda Tuska na
szefa Rady Europejskiej: 1 do 27. Jak już z kimś się
zbratacie, to okazuje się, że to przeciwnicy Unii Eu-

205

ropejskiej albo agenci wpływów Putina jak Trump,
Orbán, Erdoğan, Le Pen czy Salvini. (Dzwonek) Czy
mogło być jeszcze gorzej?
(Wicemarszałek wyłącza mikrofon, poseł przemawia
przy wyłączonym mikrofonie)

Wicemarszałek Ryszard Terlecki:
Pani poseł Anita Sowińska, Lewica.

Poseł Anita Sowińska:
Panie Marszałku! Panie Ministrze! Wysoka
Izbo! Minister Rau powiedział w swoim wystąpieniu, że Polska może uczyć inne kraje tego, jak walczyć z dezinformacją. Jest to kompletnie niewiarygodne, ponieważ to właśnie PiS i Solidarna Polska
tworzą dezinformację, np. na temat Unii Europejskiej. Przykładów jest mnóstwo, szczególnie w polityce klimatycznej. Ochrona lasów, energetyka, jedzenie mięsa, robaki – wszędzie tam politycy prawicy
szerzą fake newsy.
Miejmy świadomość, że do brexitu doprowadziła
właśnie dezinformacja, która była sączona przez
lata przez nieodpowiedzialnych polityków. To samo
dzieje się teraz w Polsce. To jest droga do wyjścia
Polski z Unii Europejskiej, tak samo jak stało się to
z Wielką Brytanią. To polityka nieodpowiedzialności i przedkładania własnego interesu nad interes
społeczny. To polityka sprzyjania interesom Rosji,
która powoduje osłabienie Polski i Unii Europejskiej.
(Oklaski)

Wicemarszałek Ryszard Terlecki:
Pan poseł Czesław Siekierski, Koalicja Polska.
Teraz zamknę listę posłów zgłoszonych do pytań,
bo rzeczywiście to zaniedbałem.

Poseł Czesław Siekierski:
Panie Marszałku! Panie Ministrze! Mam pytanie
w sprawie koordynacji polityki zagranicznej przez
pana ministra. Wiadomo, jaka jest konstytucyjna rola
pana prezydenta. Jest też rząd, w którym istotną rolę
odgrywa pana resort, ale jest przecież jeszcze ministerstwo do spraw unijnych, a także coraz większa jest
rola ministra obrony, który ma istotny wpływ na te
relacje bezpieczeństwa. Jest wreszcie jeszcze Nowogrodzka. Nie mówię już o samorządach, nie mówię
o koordynacji na szczeblu międzynarodowym, jeśli
chodzi o pewne wspólne działania z Unią Europejską
czy z innymi instytucjami międzynarodowymi.
Przewodniczył pan także Organizacji Bezpieczeństwa i Współpracy w Europie. To trudna rola, ale
bardzo istotna i niezbędna. Wreszcie pojawia się pro-

206

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Czesław Siekierski
blem instrumentów, problem monitoringu rynków.
To, że (Dzwonek) zaistniała taka sytuacja na granicy,
wynika z braku monitoringu rynków zagranicznych.
Państwo musi mieć instrumenty.

Wicemarszałek Ryszard Terlecki:
Pan poseł Grzegorz Braun, Konfederacja.

Poseł Grzegorz Braun:
Szczęść Boże!
Panie Ministrze! Proszę przedstawić zarys tego
traktatu, który mamy sygnować, który był anonsowany przez Kancelarię Prezydenta jeszcze w zeszłym roku. Pański wiceminister Wawrzyk w ostatnich dniach powiedział, że ten traktat ma przenieść,
użył takiego sformułowania, nasze relacje z Ukrainą na inny poziom, a pan powiedział dziś, że Ukraina ma być dla Polski czymś więcej. Proszę to skonkretyzować.
3 maja ub.r. prezydent belwederski Duda powiedział, że spodziewa się, że między Polską a Ukrainą
nie będzie granicy, i wzmocnił to jeszcze, mówiąc, że
faktycznie nie będzie tej granicy. Ten sam prezydent
Duda i prezydent Zełenski odezwali się tymi samymi
słowami w ostatnich dniach, w trakcie tego spotkania w Warszawie. Proszę powiedzieć: Czy to jest pańska polityka, żeby nie było granicy? (Oklaski)

Wicemarszałek Ryszard Terlecki:
Pan poseł Mirosław Suchoń, Polska 2050.
Nie ma pana posła? Coś takiego.
Pani poseł Joanna Senyszyn.
Pani poseł też nie ma.
Pan poseł Tadeusz Woźniak, Prawo i Sprawiedliwość.
Jest pan poseł.

Poseł Tadeusz Woźniak:
Panie Marszałku! Wysoki Sejmie! Panie Ministrze! Jestem przekonany, że Ministerstwo Spraw
Zagranicznych przygotowało różne warianty na okoliczność zakończenia wojny rosyjsko-ukraińskiej. Nie
wiemy jeszcze, kiedy się ona skończy, ale już dziś
wiemy na pewno, że ona się skończy.
Obecnie jesteśmy bardzo aktywni jako przyjaciele
i obrońcy Ukrainy i Ukraińców. Po wojnie zaś trzeba
będzie ułożyć dobrosąsiedzkie stosunki oparte na wzajemnym zaufaniu, współpracy we wszystkich dziedzinach. Nie możemy pozwolić, aby inne państwa cynicz-

nie wykorzystywały poranioną Ukrainę i zbijały na
tym własny potencjał polityczny i gospodarczy.
Należy pamiętać, że po wojnie trzeba będzie ułożyć
na nowo relacje z Rosją i Białorusią. Wierzę, że Białoruś
nie da się wchłonąć lub całkowicie podporządkować
ekspansywnej Rosji. Wierzę, że stanie się państwem
w pełni niepodległym i demokratycznym. Białorusini
coraz bardziej dają wyraz swemu przywiązaniu do wartości bliskich narodom wolnego świata. Wspieranie
dzisiejszej białoruskiej opozycji to także polska racja
stanu. Chcemy mieć za naszą wschodnią granicą przyjazne, pokojowo nastawione, demokratyczne państwa,
a nie de facto ruski mir. W tej sprawie nie do przecenienia jest polityka zagraniczna (Dzwonek) Polski.
Panie Ministrze! Czy jesteśmy już gotowi do podjęcia takich rozmów?

Wicemarszałek Ryszard Terlecki:
Pan poseł Marek Krząkała, Koalicja Obywatelska.

Poseł Marek Krząkała:
Szanowny Panie Marszałku! Panie Ministrze!
Wysoka Izbo! Chciałem zapytać pana ministra o skuteczność polityki wobec Niemiec. Dlaczego upada
idea budowy pomnika upamiętniającego polskie ofiary okupacji w Berlinie? Dlaczego cała pierwotna koncepcja budowy domu i centrum dokumentacji utknęła
w martwym punkcie? Co udało się załatwić w kwestii
nauczania języka polskiego jako ojczystego w Niemczech? Jaka jest koordynacja działań między Ministerstwem Spraw Zagranicznych a Ministerstwem
Edukacji i Nauki? Czy podziela pan drogę obraną
przez ministra Czarnka? Mam też pytanie o spodziewane zadośćuczynienie od Niemców. Chciałbym zapytać, jakie są efekty dotychczasowych działań. Jaką
strategię przyjęliście? Na jakich podstawach prawnych się opieracie?
Żałuję też, panie ministrze, że dzisiejsza debata
to tylko debata średnia. Po tak długim okresie przerwy mogła ona zostać wydłużona, bo nie wyczerpaliśmy wszystkich wątków, dlatego swój głos w dyskusji pozwolę sobie wyrazić w dzisiejszym oświadczeniu. Dziękuję. (Oklaski)

Wicemarszałek Ryszard Terlecki:
Pani poseł Joanna Scheuring-Wielgus, Lewica.

Poseł Joanna Scheuring-Wielgus:
Panie Marszałku! Wysoka Izbo! Panie Ministrze!
Przysłuchiwałam się dzisiaj pana długiemu przemówieniu i jedna rzecz mnie zaciekawiła, ponieważ pan

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Joanna Scheuring-Wielgus
zapowiedział, że my jako Polska deklarujemy pomoc
kobietom na Bliskim Wschodzie. To oczywiście jest
okej, ale nie wiem, czy pan wie, że polskie kobiety też
potrzebują pomocy polskiego rządu i polskiego państwa, więc tylko chciałam panu to przypomnieć.
Chciałabym, żeby pan ten wątek rozwinął w swojej
wypowiedzi, w odpowiedzi na moje pytanie. Dziękuję. (Oklaski)

Wicemarszałek Ryszard Terlecki:
Pan poseł Andrzej Grzyb, Koalicja Polska.

Poseł Andrzej Grzyb:
Panie Marszałku! Wysoka Izbo! Panie Ministrze!
Pańskie dzisiejsze przemówienie adekwatne do czasu, kiedy nie było informacji ministra spraw zagranicznych o priorytetach polityki zagranicznej, zawierało wiele stwierdzeń mówiących o różnych formatach współpracy subregionalnej, w szczególności w Europie. To odnotowałem. Padło też takie zdanie, w którym pan odcina się od możliwości jakiejś pogłębionej
współpracy z tymi państwami członkowskimi Unii
Europejskiej, które są najbardziej, że tak powiem,
silne ekonomicznie. Odczytałem to jako brak akceptacji m.in. dla znanego i kiedyś obecnego formatu
współpracy w ramach Trójkąta Weimarskiego, a wydaje mi się, że podstawą funkcjonowania w takim
ugrupowaniu, jakim jest Unia Europejska, jest dobry
kontakt ze wszystkimi stronami, tym bardziej że są
obszary, chociażby przyszłe członkostwo Ukrainy
w Unii Europejskiej. Bez państw takich jak Francja
i Niemcy (Dzwonek) tego nie da się rozwiązać, one
będą kluczowe z punktu widzenia tych decyzji. Dziękuję bardzo. (Oklaski)

Wicemarszałek Ryszard Terlecki:
Dziękuję.
Na galerii witamy młodzież ze Szkoły Podstawowej im. Armii Krajowej Korpus „Jodła” w Łącznej.
Bardzo serdecznie pozdrawiamy. (Oklaski)
Pan poseł Janusz Korwin-Mikke, Konfederacja.

Poseł Janusz Korwin-Mikke:
Panie Marszałku! Wysoka Izbo! Panie Ministrze!
Mam dwa pytania. Pierwsze: Jeżeli uważa pan Rosję
i Białoruś za naszego wroga, to czy nie wie pan, panie
profesorze, że wroga trzeba dzielić, a nie łączyć? I drugie pytanie, które brzmi: Dlaczego uważa pan, że
mamy w tej chwili głównego wroga, czyli Białoruś?
Białoruś nie chce być naszym wrogiem, to myśmy

207

wpędzili Białoruś, myśmy wpędzili Łukaszenkę…
Atakując Łukaszenkę, zrobiliśmy z niego naszego
wroga. O tym trzeba stale pamiętać. Jeszcze ostatnie
pytanie, trzecie: Po czym poznać agenta rosyjskiego?
Po tym, że głośno wrzeszczy: precz z Rosją, zniszczyć
Rosję, a po cichu wpycha Białoruś w objęcia Rosji.
Dziękuję. (Oklaski)

Wicemarszałek Ryszard Terlecki:
Pan poseł Tomasz Zimoch, Polska 2050.

Poseł Tomasz Zimoch:
Panie Marszałku! Wysoki Sejmie! Panie Ministrze! Mam nadzieję, że zdążę z trzema pytaniami.
Docierają do nas informacje, że z powodu warunków
pracy w ministerstwie wiele osób zwalnia się, nowi
kandydaci się nie zgłaszają, a ministerstwo wyrzuca doświadczonych dyplomatów albo z nich rezygnuje. Pytanie zatem: Ile jest dzisiaj wakatów w centrali i na placówkach, także ambasadorskich? Ile osób
odeszło od początku pana kadencji jako ministra
z innych powodów niż emerytura? Dlaczego w exposé, panie ministrze, zabrakło miejsca dla kwestii
konsularnych i Polonii? Czy zmiana prawa wyborczego spowoduje, że w wyniku konieczności oddania
sprawozdania z wyborów w czasie krótszym niż niezbędny do obliczenia głosów te głosy się zmarnują?
Chodzi o symulację wyborów dokonaną w Londynie.
I kolejne pytanie: Jak wygląda polityka promocji polskich kandydatów do pracy w organizacjach międzynarodowych, w tym w instytucjach Unii Europejskiej? Które departamenty się tym zajmują? Jakie
mamy osiągnięcia w promocji zatrudnienia Polaków
w tych miejscach? Dziękuję bardzo. (Oklaski)

Wicemarszałek Ryszard Terlecki:
Pani poseł Elżbieta Duda, Prawo i Sprawiedliwość.

Poseł Elżbieta Duda:
Szanowny Panie Marszałku! Wysoka Izbo! Ochrona i promocja wolności religii lub przekonań jest fundamentem praw człowieka i jednym z priorytetów
polskiej polityki zagranicznej. Panie ministrze, jakie
kroki podejmuje pan czy Polska na arenie międzynarodowej na rzecz ochrony praw chrześcijan? Dziękuję bardzo. (Oklaski)

Wicemarszałek Ryszard Terlecki:
Pani poseł Agnieszka Pomaska, Koalicja Obywatelska.
Pan poseł Jan Szopiński, Lewica.

208

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Jan Szopiński:
Panie Marszałku! Panie Ministrze! Wysoka Izbo!
Polska jest obecnie największym sojusznikiem Ukrainy i ambasadorem tego kraju w Unii Europejskiej.
Panie ministrze, chciałbym zapytać: Czy to przełoży
się później na samą odbudowę Ukrainy i na to, jaką
rolę nasz kraj będzie w tej odbudowie spełniał? Czy
my jako Polska mamy jakąś strategię, jeśli chodzi
o przyszłą odbudowę? Czy powstał u nas pomysł na
budowę tej strategii? Budżet odbudowy to kwota
350 mld, a nawet 700 mld dolarów, jak szacują specjaliści. Jaki kawałek tego tortu może przypaść
w udziale polskim przedsiębiorcom? Do podziału firmy będą miały więc miliardy dolarów. Jak się jednak
okazuje, walka o intratne kontrakty już się rozpoczęła, dlatego nie warto zwlekać.
Szanowny Panie Ministrze! Poproszę o odpowiedź
na piśmie o działaniach i polskiej dyplomacji, i pana
kierującego resortem spraw zagranicznych w sprawie
(Dzwonek), którą podejmowałem. Dziękuję.

Wicemarszałek Ryszard Terlecki:
Pan poseł Jacek Protasiewicz, Koalicja Polska.

Poseł Jacek Protasiewicz:
Dziękuję, panie marszałku.
Panie Ministrze! Mam świadomość, że moje pytanie będzie pewnie traktowane marginalnie, ale jako
przewodniczący Polsko-Bangladeskiej Grupy Parlamentarnej – taka istnieje, niewielka, ale zacna – chciałbym zapytać, czy istnieje możliwość otworzenia, jeżeli nie ambasady, to przynajmniej punktu konsularnego w tym kraju, który sąsiaduje z Indiami. Wspomniał pan w swoim exposé o tym, jak ważnym partnerem są Indie, ale warto byłoby tego mniejszego, ale
dynamicznie rozwijającego się partnera nie pomijać.
Od konsula honorowego Bangladeszu w Polsce oraz
z własnych doświadczeń wiem, że wielu polskich przedsiębiorców ulokowało tam swoje firmy i nie mają poczucia bliskiej ochrony konsularnej ze strony polskiej
dyplomacji. Przedsiębiorcy bangladescy muszą jechać
do Nowego Delhi, żeby starać się o wizę do Polski.
Nasze wzajemne relacje gospodarcze mogłyby być
lepsze, jeśli zrobilibyśmy jakiś krok w tym kierunku.
Jestem bardzo chętny do rozmowy, panie ministrze
(Dzwonek), z panem albo z pana zastępcą. Dziękuję.

Wicemarszałek Ryszard Terlecki:
Pani poseł Paulina Hennig-Kloska, Polska 2050.
(Głos z sali: Nie ma.)
Pan poseł Rafał Adamczyk, Lewica.

Poseł Andrzej Adamczyk:
Panie Marszałku! Wysoka Izbo! Panie Ministrze!
Jeśli mówimy o zadaniach polskiej polityki zagranicznej w 2023 r., to nie możemy zapomnieć o sprawach ważnych tu i teraz dla naszego kraju. Mówię
o przygotowaniu traktatu czy szeroko rozumianego
porozumienia z naszym wschodnim sąsiadem, czyli
z Ukrainą. Dzisiaj jest to dla naszego kraju sprawa
priorytetowa. Chodzi m.in. o udział naszego kraju
w odbudowie Ukrainy po wojnie, udział polskich firm
w tych inwestycjach. Panie ministrze, czy tworzone
są jakieś plany lub podejmowane są przez ministerstwo obecnie działania, jeśli chodzi o politykę zagraniczną w związku z podejmowaniem działań inwestycyjnych na terenie Ukrainy? Bardzo bym prosił
o pisemną odpowiedź. Dziękuję.

Wicemarszałek Ryszard Terlecki:
Pan poseł Ireneusz Raś, Koalicja Polska.
Pan poseł Paweł Kowal, Koalicja Obywatelska.
Pani poseł Małgorzata Sekuła-Szmajdzińska,
Lewica.

Poseł Małgorzata Sekuła-Szmajdzińska:
Panie Marszałku! Panie Ministrze! Wysoka Izbo!
W marcu odbył pan wizytę w Wietnamie. Jestem wiceprzewodniczącą parlamentarnej grupy polsko-wietnamskiej i jako jej reprezentantka proszę o odpowiedź na pytanie: Czy podczas tej wizyty były prowadzone rozmowy na temat udzielania wiz Wietnamczykom i potrzeby otwarcia konsulatu w Ho Chi
Minh? Temat jest bardzo poważny – był nawet sygnalizowany przez ambasadę w Hanoi – ponieważ
procedury udzielania wiz są bardzo wydłużone ze
względu na brak pracowników w naszej placówce.
Wietnamczycy chcą przyjeżdżać do Polski do pracy,
a nasi pracodawcy bardzo ich potrzebują. Potrzebny
jest konsulat w Ho Chi Minh, co sygnalizowali na
posiedzeniu grupy zarówno posłowie partii rządzącej, jak i opozycji. Centrum gospodarcze znajduje się
na południu Wietnamu. Ten teren najszybciej się
rozwija, tam mieszka najwięcej ludzi. Wietnam ma
bardzo prężną gospodarkę. (Dzwonek) To nasz czwarty partner handlowy w Azji. Musimy robić wszystko,
żeby wykorzystać dobre relacje z tym krajem i zwiększyć eksport do niego. Dziękuję.

Wicemarszałek Ryszard Terlecki:
Dziękuję, pani poseł.
Ogłaszam 10 minut przerwy.
(Przerwa w posiedzeniu od godz. 17 min 12
do godz. 17 min 26)

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Wicemarszałek Ryszard Terlecki:
Wznawiam obrady.
Zaczynamy od powitania uczniów szkoły podstawowej z Wierzbna koło Odolanowa zaproszonych przez
pana posła Jana Mosińskiego. (Oklaski)
Witamy państwa i pana posła.
Kontynuujemy rozpatrywanie punktu 16. porządku dziennego.
Pytanie zadaje pan poseł Michał Szczerba.
(Głos za sali: Panie marszałku, to chociaż może
jakiś wiceminister?)
Ale pytanie może pan zadać, nagra się.
(Głos z sali: Może w saloniku siedzą.)
Bardzo możliwe. Jeszcze minuta… nie, już minęło 10 minut.
(Głos z sali: Poczekajmy na pana ministra.)
O godz. 18.30 będzie głosowanie. To już informuję państwa.
Mamy sympatycznych posłów, którzy nam ułatwiają pracę.

Poseł Michał Szczerba:
Dobry wieczór.
Panie Marszałku! Panie Ministrze! To był bardzo
intensywny rok, również rok pracy zgromadzeń parlamentarnych. Chciałbym poinformować, że Zgromadzenie Parlamentarne NATO, którego jestem wiceprzewodniczącym, wielokrotnie przygotowywało rezolucje, uchwały dotyczące wsparcia dla Ukrainy, również uznania Federacji Rosyjskiej za państwo terrorystyczne.
Szanowni Państwo! Panie Ministrze! Dwa konkretne pytania. Jedno bardzo ważne, bo w przededniu
80. rocznicy w getcie warszawskim. Jak wyglądają,
panie ministrze, w tej chwili relacje polsko-izraelskie?
Mamy dobry sygnał. Kilka dni temu w izraelskim
Knesecie powstała grupa przyjaźni polsko-izraelskiej,
więc my jako grupa polsko-izraelska tutaj, w Sejmie,
w Senacie, będziemy mieć swojego partnera. Jak te
relacje wyglądają z punktu widzenia ministerstwa?
I druga sprawa. Jakie działania podejmuje rząd,
żeby odblokować prace komisji NATO – Ukraina,
które od 2017 r. blokuje (Dzwonek) rząd Węgier? Bardzo dziękuję. (Oklaski)

Wicemarszałek Ryszard Terlecki:

większe wydarzenie sportowe w tym roku. Wysoki
poziom współzawodnictwa sportowego to gwarancja,
że w 19 dyscyplinach odbędą się bezpośrednie kwalifikacje do Igrzysk Olimpijskich, a w pozostałych
również imprezy rangi mistrzostw Europy.
Igrzyska więc będą okazją nie tylko do współzawodnictwa sportowego, ale także promocją regionu,
naszego kraju, dziedzictwa kulturowego, zasady fair
play. To mają być igrzyska dla pokoju.
Chciałem zapytać, jak służby dyplomatyczne naszego państwa włączyły się w promocję tego wydarzenia i czy są prowadzone działania, aby w czasie otwarcia tej wielkiej imprezy byli tam przywódcy państw
europejskich (Dzwonek) i Unii Europejskiej. Dziękuję.

Wicemarszałek Ryszard Terlecki:
Pan poseł Krzysztof Piątkowski, Koalicja Obywatelska.

Poseł Krzysztof Piątkowski:
Panie Marszałku! Panie Ministrze! Panie i Panowie Posłowie! Zastanawiam się, co się dzisiaj stało.
W czwartym roku tej kadencji minister spraw zagranicznych składa Wysokiej Izbie informację o zadaniach polskiej dyplomacji. Wcześniej nie zrobił tego
ani razu. A z tej mównicy pan minister raczył przemówić do posłów zaledwie cztery razy i tylko podczas
dwóch posiedzeń Sejmu, a przypominam, że trwa
właśnie 74. posiedzenie Sejmu.
Czy my w ogóle mamy polską politykę zagraniczną? Czy my w ogóle mamy jakąś dyplomację?
(Poseł Janusz Korwin-Mikke: Mamy nawet rachunki.)
Szanowni Państwo! Co to jest prawdziwa dyplomacja? To pragmatyzm, umiarkowanie, subtelność,
wyczucie, powściągliwość, przenikliwość, rozwaga.
Czy któreś z tych określeń pasuje do pana ministra
i do jego rządu? Czy w ogóle któreś z tych określeń
pasuje do PiS-u? Ja sądzę, że nie.
A zatem dzisiaj jesteśmy świadkami złożenia informacji o zadaniach – powiedziałbym raczej – antydyplomacji. (Dzwonek) Dziękuję bardzo. (Oklaski)

Wicemarszałek Ryszard Terlecki:

Pan poseł Tadeusz Tomaszewski, Lewica.

A odrobina rozumu pasuje do pana posła?
Pani poseł Katarzyna Kretkowska, Lewica.

Poseł Tadeusz Tomaszewski:

Poseł Katarzyna Kretkowska:

Panie Marszałku! Wysoki Sejmie! Szanowny Panie Ministrze! 21 czerwca rozpoczną się w Małopolsce, w Krakowie, ale także w 13 innych miastach na
terenie Polski III Igrzyska Europejskie. To jest naj-

209

Panie Marszałku! Wysoka Izbo! Panie Ministrze!
Powiedział pan, iż trzecią zasadą polskiej polityki
zagranicznej jest legalizm rozumiany jako przestrzeganie prawa międzynarodowego. Zatem pytam, i ape-

210

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Katarzyna Kretkowska
luję, kiedy pan minister spowoduje, by rząd polski,
zwłaszcza MSWiA, zaczął przestrzegać prawa międzynarodowego, a nie systematycznie je łamał.
Od 1,5 roku na polsko-białoruskiej granicy trwa kryzys humanitarny, na polskiej ziemi giną ludzie. Mur za
1,5 mld zł nie zażegnał tego kryzysu, lecz tylko go spotęgował. W polskich lasach i bagnach konają ludzie,
a polscy mundurowi, zamiast im pomagać, często tych
ciężko poranionych cudzoziemców nielegalnie wypychają z powrotem w białoruską otchłań.
(Poseł Barbara Bartuś: Jak może tak polski poseł
mówić? Dowody.)
Cudzoziemcy ci nie są agresorem, są ofiarami cynicznej polityki Łukaszenki, ale także bezwzględnej,
nieskutecznej i antyludzkiej polityki MSWiA.
(Poseł Barbara Bartuś: Jak pani może tak mówić?)
Przegrywane są procesy sądowe… (Dzwonek)
(Wicemarszałek wyłącza mikrofon, poseł przemawia
przy wyłączonym mikrofonie)
…i minister Wąsik…

Wicemarszałek Ryszard Terlecki:
Pani poseł Barbara Dolniak, Koalicja Obywatelska.
Pani poseł, skończyła pani zadawać pytania, proszę opuścić mównicę.
Pani poseł Wanda Nowicka, Lewica.

Poseł Wanda Nowicka:
Polska polityka zagraniczna dotycząca Unii Europejskiej to fikcja. To, co usłyszeliśmy od ministra
Raua, to pasmo antyunijnych uprzedzeń i lęków podlanych kompleksami z jednej strony, manią wielkości
z drugiej. Wyobrażenia PiS-u na temat tego, czym
Unia być powinna, mają się nijak do unijnych traktatów i zobowiązań Polski wynikających z naszego
członkostwa, polskiej racji stanu i dobrobytu Polek
i Polaków. Polski rząd obraził się na Unię, na złość
Komisji Europejskiej nie zamierza stosować prawa
traktatowego, zwłaszcza w zakresie przywrócenia
praworządności, i nie zamierza zrobić nic, abyśmy
przestali płacić miliony euro kar unijnych i abyśmy
wreszcie dostali fundusze z KPO. Na złość cioci odmrożę sobie uszy, tylko nie własne uszy, ale uszy nas,
Polek i Polaków. I jeśli my, prounijne społeczeństwo,
nie odsuniemy PiS od władzy, to ostatnim aktem
PiS-owskiej polityki unijnej będzie wyprowadzenie
nas z Unii Europejskiej. (Oklaski)

Wicemarszałek Ryszard Terlecki:
Ma pani poseł małe szanse wygrać wybory.
Pan poseł Krzysztof Mieszkowski, Koalicja Obywatelska.

Poseł Krzysztof Mieszkowski:
Panie Marszałku! Panie Ministrze! Wysoka Izbo!
25 lat ciężkiej i wytrwałej pracy ufundowanej znakomitymi relacjami z Niemcami. PiS je dzisiaj niszczy
i pan do tego niestety przykłada rękę, panie ministrze.
Chciałbym państwu odpowiedzieć na wasze hasło:
polityka pamięci. Alina Witkowska w książce „Cześć
i skandale”, znakomitej opowieści o polskich emigrantach po 1830 r., pisała: Znaczna część byłych powstańców odbywała triumfalny pochód przez Niemcy. Wszędzie niemal znajdowali ludność usposobioną entuzjastycznie, nierzadko witały ich bramy triumfalne.
Warto pamiętać także, że Karl Dedecius został uhonorowany Orderem Orła Białego – znakomity tłumacz,
który m.in. przetłumaczył na język niemiecki poezję
Różewicza, Herberta, Miłosza, ale także Wojtyły.
A więc nie rujnujcie tego, szanujcie te relacje.
(Oklaski)

Wicemarszałek Ryszard Terlecki:
Pan poseł Przemysław Koperski, Lewica.

Poseł Przemysław Koperski:
Panie Marszałku! Panie Ministrze! Wysoka Izbo!
Polska i Czechosłowacja ustaliły ostateczny przebieg
granicy po II wojnie światowej w 1958 r. Rok temu
polski rząd ostro postawił na agendzie spraw międzynarodowych kwestię zwrotu od Czech długu granicznego wobec Polski, który wynosi prawie 369 ha. Minister Wawrzyk i poseł Jarosław Krajewski mówili,
że po blisko 70 latach ten dług zostanie wyrównany.
Panie Ministrze! Mam pytanie: Czy my mamy
poważnie traktować te wypowiedzi pana ministra,
pana posła? Czy w agendzie polskiego rządu, polskiego Ministerstwa Spraw Zagranicznych jest ta sprawa? Czy będziemy chcieli odzyskać ten dług graniczny lub rekompensatę finansową? I jak to się ma do
tego, co mówi prezydent Czech Petr Pavel, że Polska
jest dzisiaj najważniejszym partnerem Czech i gdyby
doszło do ataku, to Czesi będą nas po prostu bronić?
Dziękuję uprzejmie. (Oklaski)

Wicemarszałek Ryszard Terlecki:
Pani poseł Iwona Kozłowska, Koalicja Obywatelska.

Poseł Iwona Maria Kozłowska:
Panie Marszałku! Panie i Panowie Posłowie! Szanowny Panie Ministrze! Mam pytanie dotyczące sytuacji w Ukrainie. Chodzi mianowicie o ewentualne
incydenty dotyczące polskich obywateli, którzy w Ukrainie odbywają kary pozbawienia wolności, w tamtej-

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Iwona Maria Kozłowska
szych więzieniach. Czy znane są panu ministrowi
takie przypadki? Czy docierają do pana na ten temat
informacje od polskich placówek dyplomatycznych
w Ukrainie? Jeżeli tacy skazani odbywają kary, to
czy istnieje w obecnej sytuacji międzynarodowej szansa na to, aby w porozumieniu z władzami Ukrainy
polscy obywatele mogli odbywać kary pozbawienia
wolności w polskich zakładach karnych? Czy podejmowane są przez Ministerstwo Spraw Zagranicznych
jakiekolwiek działania w tej sprawie? Bardzo dziękuję. (Oklaski)

Wicemarszałek Ryszard Terlecki:
Pan poseł Dariusz Rosati, Koalicja Obywatelska.
Pan poseł Marek Rutka, Lewica.

Poseł Marek Rutka:
Panie Marszałku! Panie Ministrze! Wysoka Izbo!
Z zadowoleniem należy przyjąć normalizację stosunków z Państwem Izrael. Dobrym krokiem jest przywrócenie przyjazdów edukacyjnych młodzieży izraelskiej do Polski. Była to istotna zadra w naszych
wzajemnych relacjach i ta kwestia była podejmowana
przeze mnie w Knesecie w czerwcu ub.r. i w styczniu
tego roku. To dobrze, że po zmianie rządu w Izraelu
udało się tę sprawę wyjaśnić i znormalizować.
Państwo Izrael ma w Polsce ambasadora, natomiast Rzeczpospolita nadal nie ma ambasadora w Izraelu. Moje pytanie brzmi: Kiedy możemy spodziewać
się reprezentacji naszego państwa na odpowiednim
szczeblu w Izraelu? Dziękuję. (Oklaski)

Wicemarszałek Ryszard Terlecki:
Pan poseł Tomasz Głogowski, Koalicja Obywatelska.

Poseł Tomasz Głogowski:
Panie Marszałku! Panie Ministrze! Wysoki Sejmie! W obliczu rosyjskiej agresji na Ukrainę dla Polski racją stanu jest nie tylko członkostwo w NATO,
ale i aktywna obecność w Unii Europejskiej. Niestety nie wszyscy politycy obozu rządowego podzielają
to stanowisko. W Unii Europejskiej trzeba skutecznie
walczyć o krajowe interesy, a to niestety nie najlepiej
wychodzi rządowi. Dwa przykłady z brzegu: pierwszy
to zgoda na niekontrolowany wwóz ukraińskiego
zboża do Polski i nawet stworzenie w tym celu nowej
kategorii zboża technicznego, drugi to dyrektywa
metanowa, która – jeśli będzie przyjęta w proponowanym kształcie – dotknie tylko Polskę, konkretnie

211

śląskie kopalnie. W tej sprawie widać od 20 lutego
aktywne działania ministra Sasina, od 20 lutego
tego roku, tyle że prace nad tym dokumentem trwają od stycznia roku poprzedniego. Posłowie Platformy Obywatelskiej wielokrotnie w ciągu miesięcy
dopytywali choćby na posiedzeniach Komisji do
Spraw Unii Europejskiej, jakie jest stanowisko w tej
kwestii polskiego rządu, jakie są podejmowane działania. Nie było odpowiedzi. Okazało się, że rząd
polski nie zdołał w tej sprawie znaleźć żadnego sojusznika na poziomie Komisji Europejskiej i teraz
pozostaje tylko liczyć na działania w Parlamencie
Europejskim. Chciałem zapytać, czy na tym etapie
można liczyć na efektywne zabiegi polskiego rządu.
Dziękuję. (Oklaski)

Wicemarszałek Ryszard Terlecki:
Pan poseł Marek Dyduch, Lewica.

Poseł Marek Dyduch:
Panie Marszałku! Panie Ministrze! Ubiegamy się
o odszkodowania wojenne od Niemców i mamy następującą sytuację. Niemcy mówią: straciliśmy ziemie wschodnie. My mówimy: to nas nie obchodzi, bo
straciliśmy też ziemie wschodnie. W bilansie jest to
równe. Po drugiej stronie mamy jednego z trzech sygnatariuszy, Rosję, która ma sukcesję po Związku
Radzieckim, a jest jednym z trzech sygnatariuszy ładu
powojennego w Polsce. Mamy pakt dyplomatyczny
w tej sprawie. Po trzecie, podważamy umowy, które
zostały zawarte za czasów PRL-u, które m.in. ustanowiły granicę na Odrze i Nysie. Chciałem zapytać,
jak w takich warunkach skutecznie możemy walczyć
o odszkodowania, skoro wszędzie, gdzie byśmy spojrzeli, jest pat polityczny i dyplomatyczny.

Wicemarszałek Ryszard Terlecki:
Pan poseł Cezary Grabarczyk, Koalicja Obywatelska.

Poseł Cezary Grabarczyk:
Panie Ministrze! W Cieśninie Tajwańskiej narasta napięcie. Tajwan wytwarza 60% globalnej produkcji półprzewodników i 90% najbardziej zaawansowanych mikroprocesorów. Pandemia pokazała, jak
dotkliwe dla światowej gospodarki jest przerwanie
łańcuchów dostaw. W interesie świata leży to, aby
w Cieśninie Tajwańskiej napięcie nie rosło. Pominął
pan ten ważny aspekt, omawiając stan relacji polsko-chińskich. W interesie społeczności globalnej leży
także to, aby mieszkańcy Tajwanu mogli przez swych
przedstawicieli działać w organizacjach międzynaro-

212

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Poseł Cezary Grabarczyk

Wicemarszałek Ryszard Terlecki:

dowych, takich jak ICAO, WHO, Interpol, w ramowej
konwencji ONZ w sprawie zmian klimatycznych. Czy
polski rząd poprze starania Tajwanu o udział w tych
organizacjach? (Oklaski)

Pan poseł Grzegorz Rusiecki, Koalicja Obywatelska.

Wicemarszałek Ryszard Terlecki:
Pan poseł Andrzej Szewiński, Koalicja Obywatelska.
Pan poseł Mateusz Bochenek, Koalicja Obywatelska.

Poseł Mateusz Bochenek:
Bardzo dziękuję.
Panie Marszałku! Panie Ministrze! Wysoka Izbo!
W naszym interesie, w interesie Polek i Polaków jest
odbudowa i umacnianie relacji z Unią Europejską.
Nie będzie to jednak możliwe, dopóki rząd polski nie
zacznie przestrzegać podstawowych wartości i zasad
Unii Europejskiej, wspólnoty, czyli chociażby praworządności. Dopiero wtedy, kiedy uda się wypełnić tę
podstawową zasadę, będzie można mówić o odbudowie i umacnianiu tych relacji, a poprzez to, co dzisiaj
się dzieje, Polacy tracą miliardy. KPO – 55 mld euro,
Fundusz Spójności – 76 mld euro, Izba Dyscyplinarna – 500 mln euro, Turów – 68 mln euro. To łącznie
ponad 130 mld euro. To ogromne pieniądze, które
powinny być dzisiaj inwestowane, które powinny służyć Polkom i Polakom. Dlatego też wzywam, panie
ministrze, do tego (Dzwonek), aby na nowo te relacje
były konstruowane i odbudowywane. (Oklaski)

Wicemarszałek Ryszard Terlecki:
Pan poseł Jakub Rutnicki, Koalicja Obywatelska.

Poseł Jakub Rutnicki:
Bardzo dziękuję.
Panie Marszałku! Wysoka Izbo! W swoim wystąpieniu pan minister mówił też na temat twardego
kursu wobec Rosji. W zeszłym roku w kwietniu była
zainaugurowana akcja Stop Russia Now. Wynajęliście bilbordy za ponad 20 mln zł, żeby – jak to pan
premier Morawiecki powiedział – budzić sumienia
Europy, aby nie prowadzić interesów z Rosją. Chciałem pana ministra zapytać, czy pan wie, za jaką kwotę zostały sprowadzone węglowodory z Rosji od wybuchu wojny do końca 2022 r. Szanowni państwo, za
50 mld zł. Chciałem zapytać panie ministrze – bo
mówimy o twardym kursie – jak to jest, że cały czas
polski rząd sprowadza gaz LPG z Rosji. Nic się nie
zmieniło. W zeszłym roku 3 mld zł – kwota za sprowadzony gaz. Ten gaz cały czas poprzez Białoruś
płynie do Polski. Deklaracje czy konkretne działania? Panie ministrze, warto byłoby na to odpowiedzieć Polakom. (Dzwonek) Dziękuję bardzo. (Oklaski)

Poseł Grzegorz Rusiecki:
Panie Marszałku! Panie Ministrze! Wysoka Izbo!
Największe sukcesy w ciągu ostatnich 30 lat, jeżeli
chodzi o polską politykę zagraniczną, były wtedy,
kiedy polityka zagraniczna była uzgadniana pomiędzy rządzącymi i opozycją, kiedy budowano wspólne
cele, takie jak członkostwo w Pakcie Północnoatlantyckim czy w Unii Europejskiej. Natomiast niestety
przez ostatnie 8 lat rząd Prawa i Sprawiedliwości
całkowicie sprywatyzował polską politykę zagraniczną, w zasadzie można powiedzieć, że ją upartyjnił.
Sukcesem okazała się przegrana 27 do 1. Postawiliście państwo na kontakty z Salvinim, z Le Pen, witając ich jak głowy państwa w Warszawie. Współpracowaliście z Orbánem. Ciężko zaakceptowaliście
wygraną nowego prezydenta w Stanach Zjednoczonych. Niestety dopiero wojna w Ukrainie zmieniła
wasze podejście. Na nowo postawiliście na silne relacje
transatlantyckie. Chcecie być ambasadorem Ukrainy
w Unii Europejskiej, ale nie będziemy dobrym ambasadorem, rujnując nasze relacje w ramach Unii Europejskiej. To musi się poprawić. Ostatnie pytanie,
panie ministrze. Czy bierze pan odpowiedzialność za
możliwość (Dzwonek) wzięcia udziału przez Polaków
mieszkających za granicą w wyborach parlamentarnych w tym roku? (Oklaski)

Wicemarszałek Ryszard Terlecki:
Pani poseł Monika Rosa, Koalicja Obywatelska.

Poseł Monika Rosa:
Panie Marszałku! Panie Ministrze! Obecność Polski w Unii Europejskiej to jest takie oczywiste, to jest
polska racja stanu, szczególnie teraz, w czasie kryzysu wojennego w Ukrainie. Unia Europejska to są
przede wszystkim partnerzy, a w pana wystąpieniu
część naszych partnerów była przedstawiona jako
wrogowie. Dlatego moje pytanie brzmi: Dlaczego
część partnerów, przyjaciół traktuje pan jako wrogów? Moje pytanie: Jak idzie szukanie partnerów
w kwestii dyrektywy metanowej, która jednoznacznie uderzy w śląskie kopalnie? Jak idzie szukanie
przyjaciół, partnerów w kwestiach pieniędzy dla Polski z KPO, które są – dla każdego obywatela – teraz
zakładnikiem małej partyjki Zbigniewa Ziobry? Jeśli
pytamy o partnerów, chciałam zapytać o stosunek
Polski do Węgier z racji ich stosunku do Rosji i wojny
w Ukrainie. (Oklaski)

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Wicemarszałek Ryszard Terlecki:
Pani poseł Marta Golbik, Koalicja Obywatelska.

Poseł Marta Golbik:
Mam pytanie o to, jak państwo tłumaczycie, jak
sobie radzicie z paradoksem polegającym na tym, że
na każdym kroku bojkotujecie mnóstwo działań Unii
Europejskiej – mówicie o niej często w najgorszych
słowach, przypomnę wypowiedź pani poseł Pawłowicz o unijnej szmacie, pana europosła Krasnodębskiego, który mówił o tym, że jeśli politycy Unii nadal
będą działać z takim taktem politycznym, to wkrótce i w Polsce staniemy przed koniecznością referendum, byłego państwa posła Piętę, który o Unii mówił, że jest zarządzana przez wrogich chrześcijaństwu aborcjonistów i sodomitów – a zarazem chcecie
być zwierzchnikiem wejścia Ukrainy do Unii Europejskiej. Jak wy godzicie te dwie rzeczy? Jak radzicie
sobie z tym dualizmem, który u was powstał?
(Głos z sali: Jakoś można.)
Macie skrajnie antyeuropejskich polityków w swoich szeregach (Dzwonek), a chcecie pomagać…
(Wicemarszałek wyłącza mikrofon, poseł przemawia
przy wyłączonym mikrofonie)

Wicemarszałek Ryszard Terlecki:
Pan poseł Arkadiusz Marchewka, Koalicja Obywatelska.

Poseł Marta Golbik:
Dziękuję, panie marszałku. (Oklaski)

Wicemarszałek Ryszard Terlecki:
Bardzo proszę.

Poseł Arkadiusz Marchewka:
Panie Marszałku! Panie Ministrze! Wysoka Izbo!
Miały być miliardy dotacji z Krajowego Planu Odbudowy, ale za to są miliardy kar i PiS-owski plan niewykorzystanych szans. Prawda jest taka, że gdybyście byli skuteczni w polityce zagranicznej, to dzisiaj
moglibyśmy realizować w Polsce takie przedsięwzięcia, o których sami napisaliście, jak: 50 tys. miejsc
dla dzieci do 3 lat w żłobkach, 100 tys. sal lekcyjnych
z dostępem do szybkiego Internetu, 16 tys. szkół i instytucji edukacyjnych z nowymi laboratoriami naukowymi, m.in. sztucznej inteligencji, ponad 300 szpitali z nowym sprzętem i infrastrukturą, prawie 2 tys.
niskoemisyjnych autobusów transportu miejskiego,

213

5 tys. firm ze wsparciem na działalność biznesową,
nowe źródła ciepła, 1200 tys. komputerów i wiele,
wiele innych. Tego wszystkiego nie będzie, bo jesteście po prostu nieskuteczni. W czasie kiedy wiele
krajów Unii Europejskiej dostaje pieniądze na odbudowę gospodarek po pandemii, na wsparcie służby
zdrowia (Dzwonek), na ekologię, wyście się tak…
(Wicemarszałek wyłącza mikrofon, poseł przemawia
przy wyłączonym mikrofonie, oklaski)
(Głos z sali: Bo nie mają takiej opozycji.)

Wicemarszałek Ryszard Terlecki:
Pan poseł Michał Urbaniak, Konfederacja.

Poseł Michał Urbaniak:
Panie Marszałku! Panie Ministrze! Wysoka Izbo!
Polską racją stanu jest też wsparcie naszych mniejszości – Polaków, którzy zostali na Kresach Wschodnich. Chciałbym wiedzieć, jaka jest agenda w tej kwestii pana ministra i jakie działania zamierza jeszcze
podjąć w celu wsparcia organizacji, a także ewentualnego finansowania np. instytucji kultury czy edukacyjnych dla Polaków, którzy zostali za wschodnią granicą – na Litwie, na Białorusi czy na Ukrainie, ponieważ jeszcze z zeszłego roku mamy aferę ze szkołami,
choćby w Połukniu, które były zamykane, i jest próba
ich likwidacji. Pytanie, co w tej kwestii robi ministerstwo, co chce zrobić w przyszłości, aby tym Polakom
pomóc, by nie zapomnieli i by Polska o nich nie zapomniała. Dziękuję. (Oklaski)

Wicemarszałek Ryszard Terlecki:
Pan poseł Adam Szłapka, Koalicja Obywatelska.
(Głos z sali: Nie ma.)
Pani poseł Barbara Bartuś, Prawo i Sprawiedliwość.

Poseł Barbara Bartuś:
Dziękuję.
Szanowny Panie Marszałku! Wysoka Izbo! Wielce
Szanowny Panie Ministrze! Dzisiejsze wystąpienie,
exposé, to plany na 2023 r., dlatego też nie ma zdziwienia, że tak dużo było mówione o pomocy Ukrainie, o realiach, jakie dzisiaj mamy u naszego sąsiada:
wojna, napaść zbrojna Rosji, gwałty, mordy. O tym,
jak Polska pomaga, pan mówił. Natomiast, panie ministrze, chciałabym, aby kilka słów też padło o tym
– bo przecież są już rozmowy i plany, wojna się skończy, Ukraina będzie odbudowywana – czy rząd już
podejmuje działania dotyczące pomocy polskim przedsiębiorcom, Polakom, żeby też tam mogli brać w tym
udział i tam zarabiać.

74. posiedzenie Sejmu w dniu 13 kwietnia 2023 r.

214

Informacja Ministra Spraw Zagranicznych o zadaniach polskiej polityki zagranicznej w 2023 roku.
Porządek dzienny

Poseł Barbara Bartuś
I jeszcze jedno, kilka konkretów: Ile placówek dyplomatycznych było zlikwidowanych za czasów Platformy Obywatelskiej i PSL-u? Jak te dane się przedstawiają i ile udało się stworzyć nowych placówek, ile
nowych budynków (Dzwonek) jest budowanych i będzie wybudowanych? Dziękuję bardzo. (Oklaski)

Wicemarszałek Ryszard Terlecki:
Pan poseł Paweł Kowal, Koalicja Obywatelska.

Poseł Paweł Kowal:
Dziękuję bardzo, panie marszałku.
Już właściwie tak na koniec jest dobra okazja,
żeby w podsumowaniu zadać kilka konkretnych pytań. Myślę, panie ministrze, że byłoby dobrze, gdyby
ta debata zakończyła się także jakimiś zobowiązaniami ze strony pana w kilku kluczowych kwestiach,
które tu były podnoszone, które są dzisiaj naprawdę
fundamentalne dla bezpieczeństwa obywateli Polski.
Polski plan na szczyt NATO: Do czego realnie może
się pan zobowiązać, co jest możliwe do wykonania po
stronie rządu? Kalendarium prac nad traktatem
z Ukrainą – niech wreszcie padną jakieś daty i jakieś
konkrety. I sprawa, która mnie osobiście bardzo boli:
Czy może się pan zobowiązać, że w każdej rozmowie,
choć uważam, że nie powinien się pan w tym czasie
spotykać z ministrem spraw zagranicznych Węgier,
będzie pan mu mówił o polskiej racji stanu, o polskim
interesie i o tym, że oni prowadzą do rewindykacji
granic w Europie? Chciałbym wyjść z tej sali, myślę,
że nie tylko ja, z takim przekonaniem, że na coś się
umawiamy (Dzwonek) i że za rok będziemy mogli to
podsumować. Dziękuję bardzo. (Oklaski)

Wicemarszałek Ryszard Terlecki:
Pan poseł Mirosław Suchoń, Polska 2050.

Poseł Mirosław Suchoń:
Bardzo uprzejmie dziękuję.
Panie Marszałku! Panie Ministrze! Wysoka Izbo!
Panie ministrze, ja również na zakończenie poruszę
kilka kwestii. Pierwsza kwestia: dyplomacja gospodarcza. Promocja polskiego biznesu za granicą nie
działa, a jeżeli już, to dotyczy wyłącznie firm, wąskiej
grupy firm państwowych. W związku z tym, że nie
było w pańskich słowach zarysowanego jakiegoś szerokiego planu dotyczącego dyplomacji gospodarczej,
uważam, że tutaj jest potrzebne bardzo precyzyjne
ze strony pana ministra wyjaśnienie.

Druga sprawa: zabrakło w mojej ocenie kwestii
konsularnych i Polonii. Zmiana prawa wyborczego
spowoduje, że Polonia będzie miała utrudniony dostęp
do możliwości oddania głosu. Pytanie, co w tej sprawie zrobi ministerstwo, jakie działania podejmie pan
minister, żeby jednak nie doszło do takich drastycznych przypadków. Dziękuję bardzo. (Oklaski)

Wicemarszałek Ryszard Terlecki:
Dziękuję.
Lista posłów zapisanych do głosu została wyczerpana.
Wobec tego zarządzam 35-minutową przerwę.
O godz. 18.30 przystąpimy do głosowania, a potem posłuchamy odpowiedzi pana ministra.
(Głos z sali: Odpowiedzi nie będzie teraz?)
Nie, odpowiedź będzie po głosowaniu.
(Przerwa w posiedzeniu od godz. 17 min 55
do godz. 18 min 31)

Marszałek:
Wznawiam obrady.
Proszę państwa posłów o zajmowanie miejsc.
Właściwa komisja przedłożyła sprawozdanie o rządowym projekcie ustawy o zmianie nazw uczelni służb
państwowych nadzorowanych przez ministra właściwego do spraw wewnętrznych, o zmianie ustawy o Policji, ustawy o Straży Granicznej, ustawy o Państwowej Straży Pożarnej oraz niektórych innych ustaw,
druk nr 3158.
W związku z tym, po uzyskaniu jednolitej opinii
Konwentu Seniorów, podjęłam decyzję o uzupełnieniu porządku dziennego o punkt obejmujący rozpatrzenie tego sprawozdania.
Proponuję, aby w tym przypadku Sejm wyraził
zgodę na zastosowanie art. 51 pkt 3 regulaminu Sejmu
oraz w dyskusji nad tym punktem porządku dziennego wysłuchał 5-minutowych oświadczeń w imieniu
klubów i 3-minutowych oświadczeń w imieniu kół.
Jeżeli nie usłyszę sprzeciwu… (Gwar na sali,
dzwonek)
Mogę prosić państwa posłów i państwa ministrów
o zaprzestanie rozmów?
Bardzo dziękuję.
Jeżeli nie usłyszę sprzeciwu, będę uważała, że Sejm
propozycje przyjął.
Sprzeciwu nie słyszę.
W związku ze zgłoszonym sprzeciwem wobec propozycji uzupełnienia porządku dziennego o sprawozdanie zawarte w druku nr 3122 dotyczące projektu ustawy o pomocy państwa w oszczędzaniu na cele mieszkaniowe sprawę tę rozstrzygniemy w głosowaniu.
Przystępujemy do głosowania.
Kto z pań i panów posłów jest za wyrażeniem zgody na zastosowanie art. 51 pkt 3 regulaminu Sejmu
w przypadku sprawozdania z druku nr 3122, zechce
podnieść rękę i nacisnąć przycisk.
Kto jest przeciw?

74. posiedzenie Sejmu w dniu 13 kwietnia 2023 r.

Porządek dzienny.
Informacja Ministra Spraw Zagranicznych o zadaniach polskiej polityki zagranicznej w 2023 roku

Marszałek
Kto się wstrzymał?
(Głos z sali: Nie działa.)
Nie działa? Czekam, czekam. Słyszę, że tylu posłom nie działa. Czekam.
(Wypowiedź poza mikrofonem)
Ale tutaj nie działa.
Panie pośle, czy działa?
Głosowało 396 posłów. 380 – za, 15 – przeciw,
1 się wstrzymał.
Sejm propozycję przyjął.
W związku ze zgłoszonym sprzeciwem wobec propozycji uzupełnienia porządku dziennego o sprawozdanie zawarte w druku nr 3141 dotyczące projektu
ustawy o zmianie ustawy o służbie cywilnej oraz
niektórych innych ustaw sprawę tę rozstrzygniemy
w głosowaniu.
Przystępujemy do głosowania.
Kto z pań i panów posłów jest za wyrażeniem zgody na zastosowanie art. 51 pkt 3 regulaminu Sejmu
w przypadku sprawozdania z druku nr 3141, zechce
podnieść rękę i nacisnąć przycisk.
Kto jest przeciw?
Kto się wstrzymał?
Głosowało 396 posłów. 203 – za, 191 – przeciw,
2 się wstrzymało.
Sejm propozycję przyjął.
W związku ze zgłoszonym sprzeciwem wobec propozycji uzupełnienia porządku dziennego o sprawozdanie zawarte w druku nr 3159 dotyczące projektów
ustaw o świadczeniu pieniężnym z tytułu pełnienia
funkcji sołtysa sprawę tę rozstrzygniemy w głosowaniu.
Przystępujemy do głosowania.
Kto z pań i panów posłów jest za wyrażeniem zgody na zastosowanie art. 51 pkt 3 regulaminu Sejmu
w przypadku sprawozdania z druku nr 3159, zechce
podnieść rękę i nacisnąć przycisk.
Kto jest przeciw?
Kto się wstrzymał?
Głosowało 397 posłów. 387 – za, 9 – przeciw, 1 się
wstrzymał.
Sejm propozycję przyjął.
Proponuję, aby Sejm w dyskusjach nad tymi punktami porządku dziennego wysłuchał 5-minutowych
oświadczeń w imieniu klubów i 3-minutowych oświadczeń w imieniu kół.
Jeżeli nie usłyszę sprzeciwu, będę uważała, że Sejm
propozycję przyjął.
Sprzeciwu nie słyszę.
Na tym kończymy głosowanie.
Poproszę jeszcze Konwent na chwileczkę tutaj,
do tzw. ciemnego saloniku.
(Głos z sali: A my mamy czekać?)
Powiedziałam, panie pośle, że zakończyliśmy głosowanie. Pan nie usłyszał.
(Przerwa w posiedzeniu od godz. 18 min 36
do godz. 18 min 41)

215

Wicemarszałek Włodzimierz Czarzasty:
Wznawiam obrady.
Dzień dobry państwu.
Kontynuujemy rozpatrywanie punktu 16. porządku dziennego.
Panie ministrze, zapraszam. (Gwar na sali)
Proszę państwa, uprzejma prośba. Zapraszam te
osoby, które chcą wysłuchać pana ministra. Siądźcie
państwo, słuchajcie. Te osoby, które z różnych względów mają inne obowiązki, bardzo proszę o to, żeby
zajęły się swoimi obowiązkami.
Panie pośle Szłapka, bardzo proszę…
Panie ministrze, zapraszam serdecznie.
Proszę bardzo.

Minister Spraw Zagranicznych
Zbigniew Rau:
Szanowny Panie Marszałku! Panie i Panowie Posłowie! Chcę serdecznie podziękować zarówno za
państwa udział w tej pełnej wigoru debacie, jak i za
późniejsze zadawanie pytań. Zdaję sobie doskonale
sprawę, że debata została zdominowana przez retorykę przedwyborczą, w związku z czym miała często
publicystyczny charakter, pełen bardziej zamierzonych niż niezamierzonych złośliwości. Takie są reguły politycznej gry w okresie przedwyborczym. Sądzę
jednak, że szkoda, że tak się stało, bo wczoraj wieczorem miałem przyjemność spotkać się z paniami posłankami i posłami Komisji Spraw Zagranicznych.
Mieliśmy bardzo rzeczową, przyjazną, ba, powiem
nawet, że kordialną, debatę. Charakter tej debaty wynikał z tego, że po prostu nie było kamer. (Oklaski)
(Poseł Sławomir Nitras: To pana też dotyczy.)
Powiem szczerze, że w sprawach tak ważnych jak
polska polityka zagraniczna, która jest sztuką zapewnienia Rzeczypospolitej tego, na czym się opiera,
a więc dobra wspólnego wszystkich Polaków, taka
formuła, sądzę, była dużo bardziej stosowna, ale stało się tak, jak się stało.
(Poseł Paweł Kowal: Naprawdę źle nie było, panie
ministrze.)
Sądzę, że po jednej stronie, jak powiedziałem,
było dużo ujęć publicystycznych, które z natury rzeczy spłycały refleksję. Dlatego chcę podziękować bardzo serdecznie państwu posłom Kazimierzowi Chomie i Ewie Szymańskiej za to, że byli uprzejmi odstąpić od tej formuły, zapoznać się ze stosownymi materiałami i je przedstawić.
(Poseł Adam Szłapka: Tylko dwie osoby z PiS-u.)
Po ustaleniach z panem marszałkiem mam do
dyspozycji mniej niż 15 minut i jestem zobowiązany
do udzielenia odpowiedzi na pytania zadane przez
45 osób i ustosunkowania się do 33 głosów w debacie.
Z natury rzeczy jest to zupełnie, zupełnie niemożliwe. Tak że zgodzą się państwo na to, że wybrałem
cztery tematy, które przewijały się w naszej debacie,
a także zostały powtórzone w formule zadawania
pytań, i postaram się bardzo poglądowo do nich się
ustosunkować, a na wszystkie pozostałe – powta-

216

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
rzam: na wszystkie – udzielę paniom i panom posłom
odpowiedzi pisemnej.
Kilku panów posłów, przede wszystkim pan poseł
Rosati, pan poseł Nitras, wskazywało na bezsilność
polskiej dyplomacji w Unii Europejskiej. Wynikało to
z argumentu, który sprowadzał się do tego, że rząd,
który mam zaszczyt reprezentować, prowadzi bój
z instytucjami unijnymi, a konsekwencją tego jest
właśnie nasza bezsilność w unijnych strukturach,
mimo że staramy się, jak państwo zakładali, raczej
werbalnie niż realnie, promować w Unii Europejskiej
sprawę ukraińską.
(Poseł Adam Szłapka: Minister Kowalski kwestionuje komisarzy.)
Powiem państwu, że odnoszę zupełnie inne wrażenie. Jestem przekonany, że nasza polityka pozwala,
jeśli jest prowadzona z determinacją, doprowadzać do
takich regulacji unijnych, które w sposób standardowy,
jak to w Unii, reprezentują nasze narodowe interesy.
Porównam dwa zdarzenia. Państwo pamiętają
dyrektywę o pracownikach delegowanych, której faktycznym inspiratorem była Francja. Dyrektywa została przyjęta w 2017 r. Stanowiła ona zaprzeczenie
zasady swobody przepływu usług. I cóż, Francji udało się ją przeforsować, ale w taki sam sposób nam
udało się doprowadzić do tego, że przymusowa relokacja imigrantów, która miała być konkluzją Rady
Unii Europejskiej z 2015 r., została dzięki polskiej
determinacji po 3 latach usunięta w wyniku właśnie
konkluzji tejże Rady Unii Europejskiej. (Oklaski)
Przeforsowaliśmy to, co się udało, i nikt dzisiaj nie
ma do nas o to pretensji. Wręcz przeciwnie, większość
jest zdecydowanie po naszej stronie. Państwo, prezentując tę kwestię, kwestię naszej rzekomej bezsilności w Unii Europejskiej, argumentowali, że należy
płynąć w głównym nurcie.
(Poseł Paweł Kowal: A nie stać w szuwarach.)
Szanowni Państwo z Opozycji! W tym nurcie wy
płynęliście bardzo długo.
(Poseł Sławomir Nitras: 30 lat dobrobytu.)
Tak jest. I płynęliście w nurcie, kierunek którego
ustalał ktoś zupełnie inny. Cenię sobie udział w tej
debacie – nie mogę go teraz zobaczyć – pana posła
Tomczyka, który twierdził publicznie, że jesteśmy
gotowi przyjąć nie 7200 uchodźców czy imigrantów
w wyniku tej przymusowej relokacji, tylko absolutnie
każdą liczbę imigrantów. I to właśnie był dowód na
płynięcie w głównym nurcie.
(Poseł Sławomir Nitras: Przyszła wojna na Ukrainie i przyjęliśmy.)
Nie, szanowni państwo, my nie chcemy płynąć
w głównym nurcie. My kształtujemy główny nurt.
(Oklaski) To jest dowód na to i na tym polega ambitna
polityka. Nurt jest dobry wtedy, kiedy my go współkształtujemy, a nie jest kształtowany za nas.
(Poseł Adam Szłapka: Niech pan pokaże wniosek
z KPO.)

Druga sprawa. Szanowni państwo, chciałbym kolejną…
(Poseł Adam Szłapka: Ile pieniędzy z KPO?)
To jest proces, łaskawy panie pośle. Pan doskonale to wie i na pewno…
(Poseł Adam Szłapka: Ile kosztowały bilbordy na to?)
…nie postąpimy tak jak pani premier Kopacz,
kiedy poddała się od razu, jak usłyszała, na czym
polega główny nurt.
Szanowni Państwo! Teraz rzecz kolejna: odbudowa Ukrainy. To zagadnienie pojawiało się wiele razy
w różnych państwa wypowiedziach. Rzeczywiście
odbudowa Ukrainy jest projektem, który podjęło wiele środowisk w dyskursie i w działaniach międzynarodowych. Najbardziej rokującym projektem jest ten
autorstwa grupy G7, plus Ukraina oczywiście. Tam
nie tylko są członkowie grupy G7. Został dokooptowany, jak państwo wiecie, do tego i Bank Światowy,
i Międzynarodowy Fundusz Walutowy. Nasza dyplomacja zarówno podejmuje działania natury bilateralnej z członkami G7, jak i działa przez porozumienia
z naszymi partnerami ukraińskimi.
Jednocześnie w wymiarze domowym, że tak to
ujmę, poszczególne resorty promują na rynku wewnętrznym projekt udziału naszych firm w odbudowie Ukrainy. Ministerstwo Spraw Zagranicznych w ścisłej współpracy z Ministerstwem Rozwoju i Technologii analizuje potencjał polskich firm, jeśli chodzi
o ich zaangażowanie na Ukrainie. Do bazy prowadzonej przez Polską Agencję Inwestycji i Handlu
zgłosiło się do dnia wczorajszego 2110 polskich firm.
Najliczniej reprezentowane są branże: budowlana –
ok. 40%, transportowa, medyczna, rolna, spożywcza,
motoryzacyjna, maszynowa i oczywiście IT. Na tym
poprzestanę, jeśli chodzi o ustosunkowanie się do tej
kwestii.
Kolejna sprawa podniesiona m.in. przez pana posła Andrzeja Szejnę, ale nie tylko – nie ma pana posła
– dotyczyła naszych sukcesów w obsadzeniu wiodących stanowisk w Europejskiej Służbie Działań Zewnętrznych dla naszych dyplomatów. Rozumiem, że
intencją podnoszących tę kwestię było to, by wskazać, że nie dajemy sobie tutaj rady. Przypomnę zatem
twarde dane, mianowicie liczbę Polaków zatrudnionych na stanowiskach dyplomatycznych i urzędniczych w ESDZ. Za rządów koalicji naszych poprzedników, PO–PSL, w 2012 r. było tych dyplomatów 86,
w 2013 r. – 90, w 2014 r. – 101, w 2015 r. – 110, ale już
w 2022 r. – 143. Jest postęp? Jest. (Oklaski)
Idziemy dalej, szanowni państwo. Kolejna kwestia
była skomplikowana, bo państwo nie zajęli – mówię
cały czas do państwa z opozycji – jednoznacznego
stanowiska w tej kwestii. Pan poseł Rosati powątpiewał w zasadność grup regionalnych, obawiając się,
że te tworzone czy współtworzone przez nas mogą
zagrażać spójności Unii Europejskiej. A jednocześnie
inni państwo wskazywali na zasadność intensyfikacji działań w innych formatach, szczególnie w Trójkącie Weimarskim. Pragnę państwa poinformować,
że Trójkąt Weimarski funkcjonuje i ma się dobrze.

74. posiedzenie Sejmu w dniu 13 kwietnia 2023 r.

Informacja Ministra Spraw Zagranicznych o zadaniach polskiej polityki zagranicznej w 2023 roku

Minister Spraw Zagranicznych
Zbigniew Rau
W 2021 r. to zainteresowanie wzrosło, ministrowie
spraw zagranicznych spotkali się dwukrotnie w tej
formule, raz w Weimarze, jeśli dobrze pamiętam, to
było trzydziestolecie tej instytucji, a w 2022 r. w Łodzi. Dwukrotnie spotkali się również prezydenci Polski i Francji oraz kanclerz Niemiec: w lutym 2022 r.
w Berlinie i w lutym 2023 r. w Monachium. Od razu
powiem, że najprawdopodobniej tej wiosny spotkamy
się w formacie ministrów spraw zagranicznych we
Francji. Myślę, że istota nieporozumienia między
nami sprowadza się do tego, że my traktujemy Trójkąt Weimarski jako forum dyskusyjne…
(Poseł Sławomir Nitras: A my – decyzyjne.)
…a państwo – decyzyjne.
(Głos z sali: Tak.)
(Głos z sali: Brawo!)
Na tym polega problem. Bardzo dziękuję za jakże
trafną podpowiedź pana posła. Dziękuje bardzo.
(Oklaski)
I ostatnia sprawa (Dzwonek), którą chciałbym
podnieść, jeśli państwo pozwolą.
(Głos z sali: Tajwan.)
Tajwan jest ważny, ale będę musiał odpowiedzieć
na tę kwestię pisemnie.
Szanowni Państwo! Nie ma mojego poprzednika,
ministra spraw zagranicznych pana posła Schetyny,
który podniósł tę kwestię. Podniósł kwestii wiele, ale
jedna utkwiła mi w pamięci. Wskazywał mianowicie,
że nie tylko doprowadziliśmy do upadku naszej dyplomacji, do tego, że placówki zagraniczne naszej
służby zagranicznej ulegają ograniczeniu bądź wręcz
zanikowi, ale także dopuściliśmy się masowego pozbawiania pracy doświadczonych, jak dobrze pamiętam, znakomicie przygotowanych dyplomatów.
(Głos z sali: Szkolonych w Moskwie.)
Pan minister był uprzejmy wyrazić autentyczną
troskę. Zastanawiało mnie, dlaczego nie wskazał,
o jakie środowisko mu chodzi. A więc sądzę, że domyślam się, o co chodzi.
(Głos z sali: Insynuacje…)
Szanowni Państwo! Ustawa o służbie zagranicznej
dotyczy wszystkich członków służby zagranicznej – my
wprowadziliśmy tę regulację – którzy odbyli kształcenie w zagranicznych podmiotach systemu szkolnictwa
wyższego i nauki będących organami bezpieczeństwa
innego państwa, wchodzących w skład resortów spraw
zagranicznych, spraw wewnętrznych lub będących częścią sił zbrojnych państw spoza Unii Europejskiej,
NATO, Europejskiego Obszaru Gospodarczego i Szwajcarii. Oznacza to, że ustawa nie dotyczy wyłącznie absolwentów jednej uczelni. Ale zgodnie z ustawą szef
służby zagranicznej zwrócił się do szefa Agencji Bezpieczeństwa Wewnętrznego o sporządzenie opinii w sprawie możliwości kontynuowania pracy w służbie zagranicznej przez absolwentów takich uczelni. Na ich podstawie szef służby zagranicznej wydał decyzje wobec

217

38 osób. Wszystkie były faktycznie absolwentami Moskiewskiego Państwowego Instytutu Stosunków Międzynarodowych. Najstarszy z absolwentów dyplom tej
uczelni uzyskał w roku 1985. A wiecie państwo, kiedy
uzyskał najmłodszy absolwent? W roku 1999, kiedy
weszliśmy do NATO. To znaczy, że świadomie, celowo
i dobrowolnie wybrał tę uczelnię, a nie żadną inną, planując karierę w polskim Ministerstwie Spraw Zagranicznych.
(Głos z sali: Dlaczego miał dopuszczenie do tajemnicy państwowej…)
Teraz trik polega na tym, panie pośle Zalewski,
że do wydania tej opinii, jak pan wie, jak my wszyscy
wiemy, doszło po rozpoczęciu działań wojennych za
naszą wschodnią granicą. Te działania wojenne zostały zainicjowane przez stronę rosyjską, która traktowała tę uczelnię jeszcze w czasach radzieckich jako
znakomitą inwestycję w rozwój najpierw sowieckiego,
a potem rosyjskiego imperializmu. I tak się zastanawiałem, jeśli pan mi pozwoli, panie pośle, dlaczego
pan minister Schetyna wyraził troskę w tej kwestii.
(Głos z sali: Dlaczego miał dopuszczenie do tajemnicy państwowej? Takie jest pytanie.)
Bo nikt w kraju, jak pamiętam, a rzecz ma już prawie rok, takiej troski nie wyrażał. I przypomniałem
sobie treść mojego wystąpienia dzisiaj rano. Przypomniałem sobie, kto podobną troskę, ale expressis verbis, wyraził. Był to mój gospodarz w Moskwie Siergiej
Ławrow. Dziękuję państwu. (Długotrwałe oklaski)
(Głos z sali: Co z dopuszczeniem do tajemnicy
państwowej?) (Gwar na sali)

Wicemarszałek Włodzimierz Czarzasty:
Dziękuję bardzo.
Zamykam dyskusję*).
W dyskusji zgłoszono wniosek o odrzucenie informacji.
Do głosowania nad tym wnioskiem przystąpimy
w bloku głosowań.
Przystępujemy do rozpatrzenia punktu 17.
porządku dziennego: Sprawozdanie Komisji Finansów Publicznych oraz Komisji Infrastruktury o rządowym projekcie ustawy o pomocy państwa w oszczędzaniu na cele mieszkaniowe (druki nr 3096, 3096-A i 3122).
Proszę bardzo pana posła Piotra Króla o przedstawienie sprawozdania komisji.
Ale zanim pan poseł przedstawi to sprawozdanie,
chciałem uprzejmie przywitać studentów Wydziału
Studiów Międzynarodowych i Politologicznych Uniwersytetu Łódzkiego. (Oklaski)
Dlatego was witam, bo wydaje mi się, że tematyka
dzisiejszego posiedzenia was na pewno zafascynowała i porwała.
(Wypowiedź poza mikrofonem)
*) Teksty wystąpień niewygłoszonych w załączniku.

218

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Wicemarszałek Włodzimierz Czarzasty
Proszę państwa, Sejm ma swoje prawa.
Witam też szkołę podstawową z Miejskiej Górki.
Witam serdecznie. (Oklaski)
Panie pośle, przepraszam za zamieszanie, ale taka
już jest nasza rola, marszałków, żeby sobie po prostu
czasami pomieszać.
Bardzo proszę, panie pośle.

Poseł Sprawozdawca Piotr Król:
Bardzo cenię empatię pana marszałka. Tym bardziej że z mogę z dumą powiedzieć, że skończyłem
zarówno szkołę podstawową, jak i studia politologiczne, więc kłaniam się państwu nisko. Mówią, że w życiu nie ma przypadków, jest tylko podświadomość.

Wicemarszałek Włodzimierz Czarzasty:
Panie pośle, w imieniu Prezydium Sejmu gratuluję panu serdecznie, że pan skończył szkołę podstawową. To jest dobra sprawa. (Oklaski)
(Głos z sali: Ha, ha, ha!)

Poseł Sprawozdawca Piotr Król:
Jeżeli pan marszałek pozwoli, to się zrewanżuję
tym samym. Z tego, co wiem, to w Polsce to jest obowiązek, więc cieszę się, że wspólnie tego obowiązku
dopełniliśmy.
(Głos z sali: To nie w PiS-ie.)

Wicemarszałek Włodzimierz Czarzasty:
Dlatego ja skończyłem.
Proszę bardzo.

Poseł Sprawozdawca Piotr Król:
Tym optymistycznym akcentem…
Panie Marszałku! Wysoki Sejmie! Zacni Goście!
W imieniu Komisji Finansów Publicznych oraz Komisji Infrastruktury mam zaszczyt przedstawić sprawozdanie Komisji Finansów Publicznych oraz Komisji Infrastruktury o rządowym projekcie ustawy
o pomocy państwa w oszczędzaniu na cele mieszkaniowe, odpowiednio druki nr 3096 i 3096-A.
Sejm na 74. posiedzeniu w dniu 12 kwietnia 2023 r.,
zgodnie z art. 39 ust. 2 regulaminu Sejmu, skierował
powyższy projekt ustawy wraz z autopoprawką do
Komisji Finansów Publicznych oraz Komisji Infrastruktury w celu rozpatrzenia.
Komisje: Finansów Publicznych oraz Infrastruktury po rozpatrzeniu powyższego projektu ustawy na
posiedzeniu w dniu 12 kwietnia 2023 r. wnoszą, by

Wysoki Sejm uchwalić raczył załączony projekt ustawy. Informuję również, iż komisje, zgodnie z art. 43
ust. 3 regulaminu Sejmu, przedstawiają w swoim sprawozdaniu na żądanie wnioskodawców jeden wniosek
mniejszości. Uprzejmie dziękuję za uwagę. (Oklaski)

Wicemarszałek Włodzimierz Czarzasty:
Dziękuję serdecznie.
Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowych oświadczeń
w imieniu kół.
Otwieram dyskusję.
Bardzo proszę pana posła Jerzego Polaczka z Klubu Parlamentarnego Prawo i Sprawiedliwość o zabranie głosu.

Poseł Jerzy Polaczek:
Bardzo dziękuję.
Panie Marszałku! Panie Ministrze! Koleżanki
i Koledzy! Wysoki Sejmie! Kontynuujemy prace nad
tym ważnym społecznie projektem ustawy o pomocy
państwa w oszczędzaniu na cele mieszkaniowe. Wczoraj odbyła się dyskusja nad złożonymi poprawkami.
W trakcie dotychczasowych prac kilka z nich przyjęto.
W wystąpieniu, które miałem zaszczyt w imieniu
Klubu Parlamentarnego Prawo i Sprawiedliwość wygłosić, zwróciłem też uwagę na szerszy kontekst dotyczący obecności i trwałości polityki mieszkaniowej
w polityce rządu Zjednoczonej Prawicy. To jest tendencja cały czas wzrostowa, jeśli chodzi o zmianę
wskaźników dofinansowania budownictwa społecznego, budownictwa czynszowego, budownictwa komunalnego, budownictwa socjalnego. Pozwoliłem
sobie przytoczyć dla porównania te podstawowe cyfry odwołujące się choćby do budownictwa społecznego czy komunalnego, gdzie dofinansowanie jest
realizowane poprzez fundusz dopłat. Porównanie
kwot z 2 lat, z 2014 r. i 2015 r., których suma wyniosła 200 mln zł, z kwotami z 2021 r. i 2022 r., których
suma wyniosła 2200 mln zł, jest najlepszą puentą
tego, w jaki sposób zmieniły się tu podejście instytucji państwa, współpraca z samorządami w realizacji
różnego rodzaju również polityk lokalnych, wsparcie
społecznych inicjatyw mieszkaniowych. Ten projekt
wpisuje się w ciąg zdarzeń, którego efektem jest wzrost
nakładów na dofinansowanie także tzw. bezpiecznych kredytów oprocentowanych na 2%. W materiałach roboczych towarzyszących ustawie wskazano, że
łączne nakłady do 2033 r. w postaci dofinansowania
tego oprocentowania wyniosą ponad 3,5 mld zł.
Ze swojej strony chciałbym tutaj zakomunikować,
iż po analizie projektu ustawy Klub Parlamentarny
Prawo i Sprawiedliwość składa trzy poprawki: dwie
redakcyjne i jedną, jak myślę, merytoryczną, wychodzącą naprzeciw stanowi faktycznemu. Ta kwestia

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Poseł Jerzy Polaczek
była obecna w niektórych pytaniach czy w dyskusji
publicznej. Mianowicie składamy poprawkę, która
uwzględnia również sytuację osób, które prawo własności albo spółdzielcze prawo dotyczące lokalu
mieszkalnego albo domu rodzinnego nabyły w drodze dziedziczenia lub darowizny i zbyły przed uzyskaniem pełnoletności. W praktyce te osoby nie miały często szansy zaspokoić swoich potrzeb mieszkaniowych w oparciu o taką nieruchomość, a niejednokrotnie również nie mogły skorzystać z uzyskanych
wyników i sprzedaży środków, dlatego że po prostu
nie miały ukończonych 13 lat. Były to osoby niepełnoletnie. Wprowadzenie do ustawy zmienianej rozszerzenia katalogu przypadków kwalifikujących się
do udzielenia tzw. bezpiecznego kredytu 2-procentowego da takim właśnie osobom dodatkową szansę na
skorzystanie z programu, można powiedzieć, niejako
w oderwaniu od obrotu uzyskanego w drodze dziedziczenia nieruchomości, dokonanego w okresie, gdy
nie miały one pełnego wpływu na podejmowane decyzje. Myślę, że jest to poprawka właśnie wychodząca naprzeciw potrzebie uzupełnienia katalogu osób
objętych tą regulacją.
Oczywiście Klub Parlamentarny Prawo i Sprawiedliwość w pełnym zakresie będzie wspierał zarówno przyjęcie tej ustawy, jak i później – jej wdrażanie w skali całego rynku budowlanego i mieszkaniowego. Dziękuję za uwagę. (Oklaski)

Wicemarszałek Włodzimierz Czarzasty:
Dziękuję serdecznie, panie pośle.
Pani poseł Krystyna Sibińska, Koalicja Obywatelska.
Bardzo proszę.

Poseł Krystyna Sibińska:
Panie Marszałku! Wysoka Izbo! Tak jak mówiłam
wczoraj, będziemy pomagali poprawić ten projekt.
W związku z tym w imieniu Klubu Parlamentarnego
Koalicja Obywatelska chcę opowiedzieć o poprawkach, które zgłosimy.
Pierwsza poprawka zakłada zamianę 2% na 0%.
To jest zgodne z naszym założeniem programowym.
Chcemy oferować Polakom taki kredyt, który pozwoli wielu, wielu rodzinom spełnić marzenia o własnym
mieszkaniu. To pozwoli na to, żeby ludzie, którzy
wezmą kredyt, nie musieli spłacać go z odsetkami,
których wartość często przewyższa wartość pobranego kredytu. Dlatego też nasza pierwsza poprawka
będzie dotyczyła właśnie takich zmian. To jest kompleksowa poprawka, która zastępuje oprocentowanie
2% oprocentowaniem 0% ze wszystkimi tego konsekwencjami.

219

Kolejne poprawki dotyczą kwestii, którą poruszaliśmy w czasie debaty zarówno w Sejmie, jak i na
posiedzeniu komisji. Mianowicie chcemy, żeby pieniądze, które są zbierane, oszczędzane mogły być również przeznaczane na remonty. Chodzi o remonty
często pierwszych mieszkań, pierwszych lokali
mieszkalnych bądź domów jednorodzinnych, o to,
żeby ludzie, którzy wcześniej takie lokale czy domy
zakupili, mogli je również remontować, bo często jest
taka potrzeba.
Kolejna rzecz. Uważamy, że prawo do premii
mieszkaniowej powinno podlegać dziedziczeniu. Nie
wiem, dlaczego chcecie to wykluczyć. Przecież konta
mieszkaniowe będą zasilane z budżetu całej rodziny.
W związku z tym jeśli wydarzy się nieszczęście, to
chcemy, żeby to prawo można było dziedziczyć.
Kolejna rzecz. Zwiększamy pulę środków, które są
przeznaczone na ten kredyt, na 2023 r. Dzisiaj jest
przeznaczone 8 mln. Proponujemy, żeby było zapisane
103 mln. Jest obietnica pana ministra Budy, że w tym
roku zamierza udzielić kredytów – nie on bezpośrednio – 10 tys. obywateli. To jest na pokrycie… Wiem, że
pan minister Buda bodajże dzisiaj tłumaczył, że środki na III, IV kwartał w tym roku będą rozliczane dopiero w przyszłym roku, ale to jest mataczenie, to jest
po prostu krętactwo.
Następna rzecz. Chcę przedstawić poprawkę, która konsumuje projekt, projekt, który przewidywał rekompensatę i miał spowodować, żeby osoby, które
wzięły kredyt dużo wcześniej, a inflacja i decyzja
o podwyższeniu stóp procentowych, a w związku z tym
i wzrost rat kredytowych spowodowały, że to jest bardzo duże obciążenie dla budżetów rodzinnych… My
26 kwietnia 2022 r., rok temu, złożyliśmy projekt ustawy o ochronie osób, które wzięły kredyty na mieszkania. Nawet ma druk ten projekt – druk nr 2266.
On leży w zamrażarce. Dlatego ta ostatnia poprawka
to jest skonsumowanie tego projektu. Chcemy pomóc
tym ludziom, którzy wzięli kredyty, a podwyższone
odsetki zjadają ich budżet domowy. Dziękuję. Kontynuuje mój kolega. (Oklaski)

Wicemarszałek Włodzimierz Czarzasty:
Kontynuujecie jeszcze tylko 48 sekund, ale to już
wasza decyzja.
Proszę państwa, zapraszam pana posła Krzysztofa Truskolaskiego, który był tak przewidujący, tak
błyskotliwy i tak mądry, że w tym czasie zaprosił
młodzież z Białegostoku (Oklaski), żeby popatrzyła
na niego z góry. Witamy serdecznie młodzież z Białegostoku i równie serdecznie witam pana posła.
Proszę bardzo, panie pośle.
Dodamy kilka sekund, żeby pan się nie martwił.

Poseł Krzysztof Truskolaski:
Dziękuję.
Panie Marszałku! Wysoka Izbo! Rzeczywiście
zgłaszamy poprawkę, żeby obecni kredytobiorcy też

220

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Poseł Krzysztof Truskolaski
mieli ulgę, bo przy tak dużej drożyźnie, przy tak wysokich stopach procentowych ludzie, którzy wzięli
kredyty 2, 3, 4 lata temu, też powinni odczuć ulgę.
Wy nie dajecie im nic. Dajecie 2% dla nowych, a co
z obecnymi? Panie ministrze, proszę o odpowiedź.
Panie Ministrze! Na Twitterze chce się pan ze
mną zakładać, ale niech się pan weźmie lepiej za robotę, żeby ten projekt nie wyglądał tak jak projekt
„Mieszkanie+”, bo ludzie, którzy zaufali państwu,
którzy zaufali rządowi, teraz płacą gigantyczne czynsze
za swoje mieszkania, a miało być tak tanio. Jeżeli pan
będzie się zajmować hazardem, jeżeli pan będzie się
zajmować zakładami z innymi posłami, to to nie będzie kredyt na 2%, tylko (Dzwonek) to będzie kredyt
na 20%, i to nie będą tanie kredyty, tylko będą horrendalnie drogie. (Oklaski)
(Głos z sali: Brawo!)

Wicemarszałek Włodzimierz Czarzasty:
Dziękuję serdecznie.
Zapraszam serdecznie pana posła Adriana Zandberga z klubu parlamentarnego Lewica.
Proszę bardzo, panie pośle.

Poseł Adrian Zandberg:
Wysoka Izbo! Ten program przyczyni się do wzrostu cen mieszkań, tak jak zresztą to było w przypadku poprzednich bliźniaczo podobnych. Naiwnie zaprojektowane dopłaty oczywiście wzmocnią popyt,
a skoro podaż jest nieelastyczna, to efekt, czyli relatywne podniesienie ceny, jest dosyć oczywisty. Wyjaśniałem to państwu z rządu wczoraj, nie będę się
powtarzać. Rząd nie był w stanie ani tu, ani w komisji sensownie odpowiedzieć, jak chce tego efektu
uniknąć.
Powiem tak, po raz kolejny ładujecie się państwo
w projekt zrobiony bezmyślnie. I mam tu niestety
déjà vu, bo parę lat temu Razem w podobnej sytuacji
przestrzegało o błędach projektowych w programie
„Mieszkanie+” i wtedy też nie chcieliście słuchać,
więc nie będę kolejny raz państwu tłumaczyć, dlaczego naganianie bankom klientów tylko zaostrza,
a nie rozwiązuje problem. Kto miał zrozumieć, zrozumiał, kto w ławach rządowych odmawia uznania
realiów, ten nadal będzie trwać przy swoim.
Dzisiaj chciałbym powiedzieć o czymś innym,
a mianowicie o pieniądzach, o tych 12 mld. One nie
wezmą się z powietrza, tylko z budżetu. Jeśli wydamy
je na dopłaty, nie wydamy ich na inne cele, a więc
warto porozmawiać o tym, dokąd trafią te pieniądze.
W chwili szczerość tu, poza salą, usłyszałem od kilku
posłów PiS-u, że tak naprawdę nie chodzi o rozwiązanie problemu mieszkaniowego, tylko o to, żeby – jak
to ujęli – pomóc branży. To powiedzmy sobie otwarcie,

komu chcecie pomagać, szanowni państwo. Po pierwsze, bankom, bo to im będziecie przelewać żywą gotówkę. Jak rozumiem, bankierzy zdaniem rządu potrzebują teraz szczególnej pomocy. Pozwolę sobie nie
zgodzić się, bo na koniec zeszłego roku ten sektor
wyrobił na czysto 13 mld zł zysku, dwa razy więcej niż
w roku poprzednim. Zdaniem Lewicy są w Polsce inni
potrzebujący niż banki. Dalej, oczywistym beneficjentem tych waszych rozwiązań są duzi deweloperzy i pośrednicy. Otóż według danych KNF-u, szanowni państwo, średnia rentowność brutto tych firm, jeżeli chodzi o sprzedaż, w pierwszym półroczu 2022 r. to było
prawie 30%. To jest branża, która od lat zarabiała
świetnie na mocno pasożytniczym modelu biznesu,
zarabiała, będąc bezwzględną wobec klientów, i naprawdę podłączanie jej teraz do publicznej kroplówki
nie ma moralnego uzasadnienia.
Rynek mieszkaniowy wbrew temu, co się wydaje
panu ministrowi – przynajmniej tak wnioskuję z tego,
co mówił wczoraj – to nie jest spotkanie drobnych
wykonawców budowlanych z rodzinami, które chcą
kupić sobie mieszkanie na własność. To jest raczej
spotkanie z jednej strony zdesperowanych ludzi, dla
których kredyt na 30 lat to jest jedyna szansa na
dach nad głową, a z drugiej strony średniego, dużego
kapitału. Ten rynek jest już dzisiaj w znacznym stopniu kształtowany przez popyt o charakterze inwestycyjnym i to nie jest moja opinia, to jest cytat, dokładny cytat z KNF-u, który pisze o hurtowym nabywaniu mieszkań przez klientów instytucjonalnych, co
kształtuje poziom cen. To ten kapitał dzisiaj od was
także pośrednio dostaje kroplówkę.
Porozmawiajmy o tych efektach pośrednich. Im
więcej pieniędzy wpływa do tego patologicznego systemu bankowo-deweloperskiego, tym bardziej zyskują ci, którzy zainwestowali wcześniej w spekulacyjny
skup nieruchomości. Ci wszyscy, którzy już dzisiaj
mają po 20–30 mieszkań, zacierają ręce, bo pieniądze
z budżetu podtrzymujące ten patologiczny system
zasilą pośrednio także ich. To właśnie im dajecie prezent. To jest ważna sprawa, jeśli mówimy o mieszkaniach. To ma nieco szerszy kontekst, bo te szalone
wzrosty cen, do których rząd chce teraz dołożyć swoje, zwiększają opłacalność parkowania kapitału właśnie w nieruchomościach, spekulacjach na nieruchomościach. To jest kolejna zachęta do tego, żeby ulokować te pieniądze właśnie w tej branży gospodarki,
a nie w innych.
Dlaczego to jest szkodliwe dla rozwoju? Bo pieniądze zaparkowane w nieruchomościach, szanowni
państwo, nie poprawiają wydajności gospodarki, nie
idą na sprowadzanie nowych technologii, na innowacje, na miejsca pracy. To wszystko staje się bardziej
ryzykowne niż proste spekulowanie na mieszkaniach. Dzisiaj jest dużo łatwiej zaparkować te środki
na tym rynku, który rząd dopali środkami z budżetu.
Tak zrobią fundusze, tak zrobią oczywiście duzi gracze, ale za nimi pójdą też drobni ciułacze. To będzie
efekt petryfikowania tej chorej struktury. Nie tylko
naganiacie ludzi do banków, żeby zakredytowali się

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Poseł Adrian Zandberg
tam pod korek, ale także przyczyniacie się do takiej
alokacji kapitału w polskiej gospodarce, która jest po
prostu antyrozwojowa.
Tę kwotę wynoszącą 12 mld można było wydać
dużo rozsądniej, zamiast przeznaczać ją na wsparcie
dla deweloperki i banków. Moglibyśmy ją oczywiście
przeznaczyć na samorządowe programy mieszkaniowe, ale można też sięgnąć po owoc wiszący dużo niżej.
Można remontować pustostany z zasobów samorządowych. Mówimy o lokalach, które już znajdują się
w centrach miast, a wokół nich jest cała infrastruktura – szkoły, autobusy i łatwy dojazd (Dzwonek) do pracy. Mówimy o lokalach, które stoją puste, bo samorządy nie mają wystarczających środków na remonty.
To oczywiście nie rozwiąże całego kryzysu mieszkaniowego w Polsce, ale to są grube tysiące mieszkań,
które można by już oddać, żeby po prostu ostudzić ten
rynek mieszkaniowy. To ważna sprawa. Te mieszkania dalej należałyby do samorządu, a nie przez 30 lat
do banku jak w przypadku waszego, PiS-owskiego programu, a na remontach zarobiliby lokalni wykonawcy,
a nie duzi pośrednicy.
Drodzy państwo, nie będziemy składać poprawek
do tego mechanizmu, bo to jest mechanizm, którego
nie można naprawić kosmetycznymi poprawkami.
Wiemy to, bo taki mechanizm testowano nie raz – nie
tylko u nas, ale także w innych krajach. Wiadomo, że
nie działa, a ponosi on współodpowiedzialność za kosmiczne ceny mieszkań, które już obserwujemy na
rynku. Nie będziemy też jak niektórzy bawić się w licytację na procenty, bo to dosyć pusta zabawa. Polska, drodzy państwo, potrzebuje publicznego programu mieszkaniowego z prawdziwego zdarzenia, a nie
rządu w roli naganiacza dla banków. Niestety po tej
dyskusji jest dosyć jasne, że żeby tak się stało, władzę
w Polsce musi przejąć Lewica. Dziękuję. (Oklaski)

Wicemarszałek Włodzimierz Czarzasty:
Dziękuję serdecznie.
Pan poseł Jacek Tomczak, Koalicja Polska.
Uprzejmie zapraszam pana posła.

Poseł Jacek Tomczak:
Panie Marszałku! Wysoka Izbo! Miejmy jednak
nadzieję, że ta wizja nigdy nie będzie zrealizowana,
bo, szczerze mówiąc, skończyłoby się to katastrofą dla
polskiego mieszkalnictwa. Co by nie powiedzieć, to nie
spekulanci zarobią na tym projekcie. Polskie rodziny
zapłacą niższe raty kredytów, więc w tym zakresie
adresatem wsparcia jest jednak polska rodzina, a nie
spekulanci, jak twierdził pan Adrian Zandberg.
Polski rynek mieszkaniowy znalazł się w dramatycznej sytuacji. Trzeba tu jasno wskazać odpowiedzialnego. Odpowiedzialny za tę sytuację jest rząd

221

PiS-u. Od półtora roku mówimy, iż powinien powstać
program tego typu jak ten, który jest teraz przygotowywany. Niestety PiS zwlekał z tym po to, żeby odpalić go jako swego rodzaju kiełbasę wyborczą dla Polaków przed wyborami. Gdyby ten program funkcjonował wcześniej, mógłby w pewnym stopniu zmniejszyć
skutki tej katastrofy, która odbywa się dzisiaj na rynku mieszkaniowym.
Polaków nie stać na tak drogie mieszkania. Polacy utracili ponad 50% swoich zdolności kredytowych.
Tylko w marcu mieliśmy spadek przyznawanych kredytów hipotecznych – to ok. 60% rok do roku. Liczba
kredytów udzielanych w Polsce jest praktycznie marginalna. Polska i cały rynek mieszkaniowy hamuje,
a właściwie pikuje i pędzi, by rozbić głowę o ścianę.
W zeszłym roku było o 30% mniej inwestycji mieszkaniowych, a w tym kwartale także jest ich już mniej
o 30%. Rozpoczęto prawie 60% mniej nowych inwestycji, które są budowane przez polskich przedsiębiorców.
Dlaczego tak się dzieje? Inflacja, inflacja i jeszcze
raz: inflacja. Inflacja wywołana przez ten rząd zabija
polskie rodziny, prowadzi do drożyzny, ograniczenia
zdolności kredytowych Polaków, wysokich kosztów
mieszkań, a także ograniczenia inwestycji mieszkaniowych. Mamy wreszcie jakiś program, który daje
jakąś małą nadzieję na to, że coś może się zmienić.
Jest to niewątpliwie krok w dobrą stronę, ale czy jest
to krok wystarczający? Naszym zdaniem jest niewystarczający, ponieważ poziom spadków na rynku
mieszkaniowym jest dzisiaj tak duży, że ten impuls
wsparcia powinien być znaczenie mocniejszy.
Dlatego jako Klub Parlamentarny Koalicja Polska
– PSL, UED, Konserwatyści proponujemy trzy poprawki do tego projektu ustawy. W pierwszej z nich
chcielibyśmy zaproponować zdecydowanie większe
wsparcie budowy mieszkań, tzn. wsparcie podobne
do tego, jakie było w programie MdM, ale w uproszczonej wersji, w której Bank Gospodarstwa Krajowego udziela kredytobiorcy gwarantowanej dopłaty
w wysokości 100 tys. zł do zakupu domu jednorodzinnego lub lokalu mieszkalnego. Program MdM pokazał, że te 3,5 mld zł, które państwo zainwestowało
w proste rozwiązanie, jakim była dopłata do zakupu
mieszkania, zwróciło się po zakupie 110 tys. mieszkań, ponieważ państwo odzyskało te 3,5 mld zł z samego VAT. Nie mówimy tu o podatkach i o rozkręceniu rynku mieszkaniowego, bo to przede wszystkim rozwój na rynku pierwotnym wspiera wzrost
polskiego PKB. Rynek pierwotny mieszkań jest
odpowiedzialny za 13% polskiego PKB i trzeba to
docenić. Chcielibyśmy jak najbardziej zwiększyć dofinansowanie dla polskich rodzin w prosty sposób.
Poprawimy zdolność kredytową polskich rodzin,
kiedy obniżymy ceny mieszkań. Każda polska rodzina dostaje 100 tys. zł plus regulowany kredyt.
Oczywiście taki program jest pewnym czasowym
rozwiązaniem, które ma uratować rynek mieszkaniowy przed katastrofą, do której zmierzamy.
(Dzwonek)

222

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Poseł Jacek Tomczak
Druga poprawka dotyczy kwestii związanych
z polityką prorodzinną. Chcemy, żeby wsparcie
w tym programie uzyskały także rodziny z dwójką
dzieci i z trójką dzieci. Chcemy też zwiększyć możliwe
do uzyskania kwoty kredytu. Przecież duża rodzina
ma większe potrzeby kredytowe. Chcemy zwiększyć
o 50 tys. zł wsparcie dla rodzin z jednym dzieckiem.
W sumie byłoby to 650 tys. zł w przypadku rodziny
z jednym dzieckiem, 700 tys. zł w przypadku rodziny
z dwójką dzieci i 800 tys. w przypadku rodziny z trójką dzieci lub większą liczbą dzieci. To jest prosty element polityki prorodzinnej. Dziwię się, że taki element
nie znalazł się w programie ugrupowania, które przecież szczyci się tym, że prowadzi politykę prorodzinną.
Ostatnia poprawka i już kończę. W sposób oczywisty należy też wspierać rynek pierwotny, ponieważ
to on wytwarza nowe zasoby, które są w Polsce potrzebne. Brakuje w Polsce 1,5 mln mieszkań, dlatego
w przypadku nabycia lokalu na rynku pierwotnym
proponujemy, żeby wartość dofinansowania była
wyższa o 100 tys. zł. Zależy nam na tym, żeby powstawały nowe mieszkania. Te mieszkania są droższe, więc polskie rodziny, które chciałyby nabyć takie
mieszkania, powinny być traktowane preferencyjnie,
jeśli chodzi o możliwość zaciągnięcia wyższego kredytu regulowanego przez państwo. Dziękuję bardzo.

Wicemarszałek Włodzimierz Czarzasty:
Dziękuję serdecznie, panie pośle.
Pan poseł Konrad Berkowicz, Konfederacja.

Poseł Konrad Berkowicz:
Szanowni Państwo! Sytuacja na rynku mieszkań.
Proponujecie niemal darmowe kredyty finansowane
z pieniędzy podatników, w tym tych podatników, którzy dopiero spłacili albo nadal spłacają niezwykle
drogie kredyty na zasadach rynkowych. Jest to skrajnie niesprawiedliwe. Ta sytuacja to doskonały przykład na to, czym różni się wolny rynek od socjalizmu,
czym różni się Konfederacja od pozostałych partii
politycznych. To jest doskonała odpowiedź na zadawane przez was ostatnio panicznie pytanie: Dlaczego
Konfederacja ma tak wysokie poparcie, mimo że jest
wycinana z większości mediów.
W 2014 r. zostały wprowadzone absurdalne i kosztowne regulacje dotyczące budowy mieszkań, które
spowodowały wzrost kosztów budowy mieszkań o 30%.
Jedna z nich dotyczy tego, że Polska jest jedynym krajem w Unii Europejskiej, w którym trzeba wstawiać
w okno trzy szyby zamiast dwóch. Poza tymi regulacjami państwo pobiera też podatek PCC od zakupu mieszkań. Czyli z jednej strony mówicie, że troszczycie się
o ludzi, których nie stać na mieszkania, ale jeśli ktoś
chce kupić mieszkanie, to łup, nakładacie podatek PCC.

Karacie go finansowo za to, że kupił mieszkanie, i dorzucacie jeszcze tzw. opłatę deweloperską. Czy nie dostrzegacie tej bezczelnej hipokryzji w tym, co robicie?
Jest też problem z dostępnością i cenami mieszkań. Mimo to kilkanaście procent mieszkań w Polsce
nie jest wynajmowanych. Dlaczego? Nie dlatego, że
ludzie nie chcą zarabiać na wynajmie, tylko dlatego,
że przepisy, które wprowadziliście, powodują, że ludzie boją się wynajmować mieszkania, bo lokatorzy
mogą przestać płacić czynsz i okupować mieszkanie.
Nie da się ich eksmitować. Co więcej, uniemożliwiacie
ludziom oszczędzanie na mieszkanie, bo oszczędności
topnieją realnie przez inflację, którą wywołaliście.
Do tego pobieracie skandaliczny podatek Belki od
tzw. oszczędności, zysków kapitałowych. Rynkowe
oprocentowanie kredytów jest oczywiście wysokie
dlatego, że wysoka jest inflacja, którą wywołaliście
wysokimi podatkami, lockdownami, biurokracją itd.
Co w związku z tym proponujecie? Oczywiście nie
wycofanie się ze wszystkich rzeczy, które ją spowodowały, ale kolejne rozdawnictwo na koszt podatników, w tym tych, którzy spłacają teraz drogie kredyty. To oczywiście zamiast uwolnić podaż – chodzi
o to, żeby mieszkania były tańsze – stymuluje popyt,
co oczywiście spowoduje, że mieszkania będą jeszcze
droższe. Krótko mówiąc, po raz kolejny udowadniacie, że socjalizm bohatersko walczy z problemami,
które nie istnieją w normalnym ustroju. Do tego chóru dołączył trzeci największy socjalista Rzeczypospolitej, czyli Donald Tusk, który obwieścił, że mieszkanie jest prawem, a nie towarem. Oczywiście to prawo
będzie egzekwować za pieniądze cudze, podatników,
bo przecież nie swoje. (Dzwonek)
Wniosek z tego wszystkiego jest jeden: albo Konfederacja, albo kontynuacja. Dziękuję bardzo. (Oklaski)
(Głos z sali: Bez Tuska dzień stracony.)

Wicemarszałek Włodzimierz Czarzasty:
Dziękuję.
Pani poseł Paulina Hennig-Kloska, Polska 2050.

Poseł Paulina Hennig-Kloska:
Panie Marszałku! Panie i Panowie Posłowie! Panie Ministrze! Doprowadzicie do tego, że mieszkania
w Polsce będą droższe. Doprowadzicie do tego, że
inflacja będzie utrzymywać się na poziomie powyżej
celu inflacyjnego przez kolejne miesiące i lata. Doprowadzicie do tego, że stopy procentowe i wskaźniki
referencyjne szybko nie zejdą do tych poziomów, do
których mogłyby zejść, gdyby rząd prowadził odpowiedzialną politykę fiskalną, a bank centralny odpowiedzialną politykę monetarną. Niestety, nie wyciągacie żadnych wniosków ze wcześniejszych nieudolnych programów, które nakręcając popyt, zaniedbując podaż i zwiększenie konkurencji na rynku budowy mieszkań, doprowadziły do tego, że dzisiaj coraz

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Poseł Paulina Hennig-Kloska
mniejszą grupę osób – a już młodych to w ogóle – stać
na zakup nowego pierwszego mieszkania czy też większego mieszkania przy powiększającej się rodzinie.
Tak samo ta ustawa niczego nie rozwiąże. Pomija ona
osoby, które dzisiaj nie dają rady płacić wyższych rat
kredytów. Mało tego, dołoży im jeszcze te wyższe raty,
dolewając benzyny do ognia i podpalając dalej inflację.
Po drugie, już w ogóle absurdem jest wasz sposób
myślenia. Wybudowaliście z publicznych pieniędzy
tanie mieszkania na wynajem, tanie tylko z założenia, bo okazało się, że czynsze w nich są dużo wyższe
niż przeciętnie na wolnym rynku, gdzie można wynająć mieszkanie i uiścić wszystkie opłaty. Dlaczego?
Bo zawyżają je koszty zarządów spółek, które te
mieszkania budują, a potem nadzorują i odpowiadają za ich utrzymanie. Państwo w ten sposób, zamiast
wybudować tanie mieszkania na wynajem, doprowadziło do tego, że macie drogie czynsze, do których
teraz chcecie dopłacać z publicznych pieniędzy. To
jest woda na młyn, zamknięte koło nieudolnych, absurdalnych rozwiązań, które proponujecie.
Tak samo jak na kontach chcecie obracać pieniędzmi. Proponujecie dopłaty na poziomie 10–15% zebranego kapitału z budżetu państwa, jednocześnie od
zysków z tych lokat pobierając podatek Belki. To jest
zwykłe przekładanie pieniędzy z portfeli Polaków do
kieszeni Polaków, przekładanie ich z miejsca na miejsce. To nie jest żadne rozwiązanie problemu. Markujecie, bo nie macie pomysłu, jak rozwiązać te problemy.
Składam dwie poprawki. Jedna to usunięcie podatku Belki. Gdyby nie absencja m.in. posłów Wolnościowców, którzy tak krzyczą, że ten podatek trzeba usunąć, na posiedzeniu komisji finansów by przeszła. (Dzwonek) Druga jest taka, by zapewnić chociaż
minimalny społeczny konsensus i dać możliwość
skorzystania z tych rozwiązań osobom, które dziedziczą 1/6 albo 1/12 mieszkania, bo wtedy też nie
można uznać, że człowiek ma gdzie żyć. W ramach
sprawiedliwości społecznej przyjmijcie chociaż tę poprawkę. Dziękuję bardzo. (Oklaski)

Wicemarszałek Włodzimierz Czarzasty:
Dziękuję bardzo.
Bardzo proszę, pan poseł Dobromir Sośnierz, Wolnościowcy.

Poseł Dobromir Sośnierz:
Po pierwsze, dopłaty do mieszkań powodują tylko
wzrost cen mieszkań. Już Lewica wam to tłumaczy.
(Oklaski) Okazuje się, że Adrian Zandberg zatrybił
– jak on mógł, to wy też możecie. Czy zastanawialiście się np., dlaczego w miejscach, gdzie ludzie więcej
zarabiają, mieszkania są droższe? Bo mogą być droższe, bo podaż jest ograniczona, a cena dostosowuje

223

się do możliwości finansowych kupujących. Jeśli na
rynku jest, powiedzmy, 100 mieszkań, to cena rynkowa będzie mniej więcej taka, jaką skłonnych będzie zapłacić 100 najbardziej zdeterminowanych nabywców. Jeśli więc dołożymy pieniędzy kupującym,
to co się stanie, kochane pisiory? Tak, kupujący będą
licytować wyżej, więc mieszkania będą droższe.
Mieszkań nie przybędzie od tego, tylko będą droższe,
ewentualnie skutek będzie taki, że człowiek z nr. 110
na liście przeskoczy tego z nr 99. To cały efekt tej
zabawy.
Oczywiście jeśli taki trend dłużej by się utrzymał,
to rynek by pomału zareagował zwiększeniem podaży, ale tylko wtedy, jeśli inne przeszkody temu nie
zapobiegną, np. jeśli jakiś cymbał nie wprowadzi
w międzyczasie np. wymogu bezemisyjności mieszkań, nie zeroemisyjności, jak to bezmyślnie jest tłumaczone z dokumentów unijnych, tylko po polsku
bezemisyjności. Tak jak się nie mówi: zeromyślności,
tylko właśnie bezmyślności. Kolejna bezmyślna kalka. Jeśli np. ktoś nie nakaże wydawać świadectw
energetycznych, jeśli nie wdroży jakiegoś innego kamienia milowego, jeśli nie nałoży jakiegoś kolejnego
podatku, jakiejś opłaty deweloperskiej, nie każe podatnikom płacić PCC od tych mieszkań, to wtedy być
może rynek by po jakimś czasie zareagował. Ale to
bez sensu, nie tędy droga.
Właśnie robimy wszystko, żeby tak naprawdę nie
pozwolić budować mieszkań. Wdrażamy kolejne regulacje, obostrzenia, a dopiero co chcieliście walczyć
z nadmiernym rozlewaniem miast. Dokładacie kolejne obowiązki: a to odległość parkingu od okna, a to
ilość zieleni, a to bezemisyjność, a to panele na dachu,
potrójne szyby. To jest ostra jazda na rowerku treningowym, gdzie pedałujemy w miejscu i nie posuwamy się dalej. Z jednej strony robicie coś, żeby napompować tam pieniądze, a z drugiej strony przeszkadzacie w tym, by budować mieszkania. Przecież
to się nie może udać.
Po drugie, gdyby nawet jakimś cudem to działało,
to jest to i tak niesprawiedliwe. Każdy ma prawo wydawać swoje pieniądze na swoje potrzeby i spłacać
swoje kredyty. Każdy wolny człowiek ma święte prawo nie spłacać cudzych kredytów, nawet jeśli nazwiemy tego człowieka bezosobowo podatnikiem. Podatnik też człowiek, po raz kolejny państwo promuje
tutaj życie na kredyt. Płatnikami netto tych wszystkich projektów, dopłat do kredytów są ci, którzy kupują mieszkania za własne oszczędności. Dofinansowanie kredytów to jest zabawa na koszt oszczędzających, to jest kara za oszczędność. Jeśli oszczędzasz
pieniądze, to państwo każe ci (Dzwonek) zapłacić
podatek Belki, który już zresztą dwie dekady przeżył
swojego patrona, a jak się zapożyczasz, to państwo
cię poratuje groszem od tych frajerów, co oszczędzają,
więc cała ta ekspansja kredytowa idzie dokładnie
w poprzek polityki zacieśniania polityki monetarnej,
czyli przeciwdziała przeciwdziałaniu inflacji. To jest
bardzo droga kiełbasa wyborcza dla wybranych.

224

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Wicemarszałek Włodzimierz Czarzasty:
Dziękuję.

Poseł Dobromir Sośnierz:
Co ciekawe, projekt jeszcze nieuchwalony, a państwo, ministerstwo ma tam rozpisane, już się chwali,
podaje, kiedy można składać wnioski. Pokazuje to
tylko fasadowość tej Izby. To już się wydarzyło, tylko
my jeszcze o tym nie wiemy.
To zły i niesprawiedliwy projekt. Wolnościowcy
nie przyłożą do niego ręki. (Oklaski)

Wicemarszałek Włodzimierz Czarzasty:
Dziękuję bardzo.
Proszę państwa, przechodzimy do zadawania pytań.
32 osoby zgłosiły się do zadawania pytań.
Czy ktoś z państwa chciałby jeszcze się zgłosić?
Bardzo proszę.
Panie pośle, proszę bardzo.
Dwa pytania.
Zamykam listę.
(Głos z sali: Ale my jeszcze biegniemy, panie marszałku.)
Wy biegniecie, pani posłanko, widzę, jak biegniecie.
(Głos z sali: Ale nie słyszeliśmy się od początku.)
Dobrze, ale po prostu patrzę na panią i widzę, jak
biegniecie, tylko dlatego to mówię.
Proszę bardzo.
Proszę państwa, będę trzymał dyscyplinę czasową, dlatego że jesteśmy pół godziny po czasie, mówię
to o naszych koleżankach i kolegach, którzy będą
dzisiaj siedzieli do godz. 3 w nocy. Więc będę starał
się to robić grzecznie, ale po 1 minucie będę jednak
dosyć stanowczy.
Czy jest na sali pani posłanka Joanna Senyszyn?
(Poseł Janusz Korwin-Mikke: O, i już jest oszczędność.)
(Poseł Małgorzata Chmiel: To ja – 2 minuty.)
Dziękuję za te błyskotliwe komentarze, ale na szczęście jest pan poseł Grzegorz Braun.
Bardzo proszę.
Czas – 1 minuta.

Poseł Grzegorz Braun:
Szczęść Boże!
Oczywista groteska, festiwal hipokryzji. Najpierw
robicie wszystko, żeby Polakom utrudnić bądź uniemożliwić pobudowanie, kupienie, utrzymanie własnego domostwa, a potem zajeżdżacie na białym koniku garbusku i gwarantujecie kredyt, który będzie
tak nadzwyczajnie tani pod warunkiem, że się wszyscy obywatele na to złożą.

Ale pytanie takie. Rok już minął, jak pochwalił
się pan ambasador Deszczycia, reprezentujący wówczas Kijów w Warszawie, że właśnie wraz z rządem
opracowuje program niesłychanie taniego mieszkalnictwa dla Ukraińców. A ponieważ od końca ub.r.
radykalnie zwiększył się odsetek Ukraińców, którzy
przybywszy tutaj, pragną pozostać już na stałe, pytam, czy to jest właśnie ten program dla nich. Czy to
są tanie mieszkania dla Ukraińców plus (Dzwonek),
na które mają się złożyć wszyscy Polacy. (Oklaski)

Wicemarszałek Włodzimierz Czarzasty:
Dziękuję serdecznie, panie pośle.
Pani poseł Joanna Fabisiak, Koalicja Obywatelska.

Poseł Joanna Fabisiak:
Panie Marszałku! Wysoka Izbo! Panie Ministrze!
Wiele młodych rodzin marzy o własnym dachu nad
głową, ale jednocześnie obserwujemy ciągle rosnącą
liczbę rodzin, która nie ma zdolności kredytowej. Zatem możemy powiedzieć, że nie dla nich jest cały ten
program. Ale istnieje przecież premia mieszkaniowa,
a gdyby ją wliczyć, uwzględnić przy branym kredycie,
bardzo by to zwiększyło i pomogło tym rodzinom,
które mogą tylko marzyć. Czy rozważaliście państwo
taką możliwość, czy staraliście się rozmawiać z bankami, żeby w ten sposób problem rozwiązać? Dziękuję bardzo. (Oklaski)

Wicemarszałek Włodzimierz Czarzasty:
Dziękuję serdecznie.
Pani poseł Małgorzata Pępek, Koalicja Obywatelska.

Poseł Małgorzata Pępek:
Panie Marszałku! Wysoka Izbo! Dotychczasowa
polityka mieszkaniowa obecnego rządu to jedna wielka porażka. Według ostatnich szacunków w Polsce
nadal brakuje 2 mln mieszkań. W ostatnim czasie
doszła to tego zapaść na rynku kredytów hipotecznych, brak ich dostępności dla wielu polskich rodzin.
Zawarte w ustawie wprowadzenie pożyczek ze
stałą stopą procentową może wesprzeć pewną grupę
obywateli w zdobywaniu własnego mieszkania, jednak nasz program, kredyt 0% wybiega jeszcze dalej
i pomoże zdecydowanie większej liczbie osób, bo sytuacja, w której spłacany byłby jedynie zaciągnięty
kapitał bez marży banków i bez odsetek od zaciągniętego zobowiązania, spowoduje realne zmniejszenie wysokości rat. Proszę zatem za odpowiedź na
pytanie, czy rozwiązanie, które proponujemy, zostanie uwzględnione jako poprawka do obecnego projektu. Dziękuję. (Oklaski)

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Wicemarszałek Włodzimierz Czarzasty:
Dziękuję bardzo.
Pan poseł Jan Szopiński, Lewica.

Poseł Jan Szopiński:
Panie Marszałku! Panie Ministrze! Wysoka Izbo!
Lewica w trakcie tej debaty mówiła do rządu. Rządowy projekt dopłat do kredytu spowoduje następujące
po sobie wydarzenia. Pieniądze trafią na rynek, ludzie pójdą z tymi pieniędzmi do deweloperów, ale
mieszkań w magiczny sposób nie przybędzie, więc
skoro mieszkań będzie tyle samo, a chętnych, pieniędzy więcej, to deweloperzy podniosą cenę. Jedynymi
beneficjentami tego typu programu będą deweloperzy, którzy zwiększą marżę, i banki, które będą go
obsługiwać. Więc oczywiście wszyscy z publicznych
pieniędzy zrzucimy się na wyższe zyski banków w kolejnych latach. Rozumiem, że wszyscy ci, którzy będą
głosowali za tą ustawą, głosują za wyższymi zyskami
banków. Dziękuję. (Oklaski)

Wicemarszałek Włodzimierz Czarzasty:
Dziękuję bardzo.
Pan poseł Rafał Adamczyk, Lewica.

Poseł Rafał Adamczyk:
Szanowny Panie Marszałku! Wysoka Izbo! Szanowni Państwo! Panie Ministrze! Jakby pan był
uprzejmy powiedzieć, przedstawić liczbę mieszkań,
które rząd wybudował w ramach programu „Mieszkanie+”, a jeżeli pan dokładnej liczby nie zna, to bardzo bym prosił o pisemną odpowiedź. I prosiłbym,
żeby nie ujmował pan mieszkań, które wybudowali
Polki i Polacy za własne środki lub środki pozyskane
z kredytów, czy też deweloperzy. Dziękuję. (Oklaski)

Wicemarszałek Włodzimierz Czarzasty:
Dziękuję bardzo.
Pan poseł Tadeusz Tomaszewski, Lewica.
Proszę bardzo.

Poseł Tadeusz Tomaszewski:
Panie Marszałku! Wysoki Sejmie! Ta oferta rządu
to generalnie oferta dla osób dobrze zarabiających,
posiadających stabilne źródła dochodu. Nie ma w niej
żadnej nadziei dla ludzi młodych, z których zdecydowana większość od 25 do 30 roku życia nie będzie
miała zdolności kredytowych do podjęcia tego zobowiązania na 2% czy, jak chce inna partia, na 0%. Jaka
perspektywa jest dla tychże młodych ludzi, którzy nie

225

mają zdolności kredytowych? Mieszkanie wspólnie
z rodzicami, wynajem bardzo drogich mieszkań czy
może szukanie takiego rozwiązania w Berlinie czy
w Wiedniu, bo tam szybciej będą mogli otrzymać to
mieszkanie. Wobec powyższego chciałem zapytać
pana ministra (Dzwonek), jaka jest oferta pomocy
mieszkaniowej właśnie dla tych młodych ludzi, którzy
nie mają zdolności kredytowych, aby uczestniczyć
w tym programie? Dziękuję.

Wicemarszałek Włodzimierz Czarzasty:
Dziękuję.
Pan poseł Mirosław Suchoń, Polska 2050.

Poseł Mirosław Suchoń:
Bardzo dziękuję.
Panie Marszałku! Panie Ministrze! Wysoka Izbo!
Pomijam fakt, że w długiej, średniej perspektywie ta
ustawa zaszkodzi obywatelom, którzy chcą nabyć
mieszkanie, ponieważ spowoduje wzrost cen mieszkań.
Panie Ministrze! Chciałem zapytać, jaki był klucz,
jeżeli chodzi o określanie osoby, która nie ma zaspokojonych potrzeb mieszkaniowych. Jeżeli popatrzymy na art. 3 tego projektu, to okaże się, że osoba,
która posiada mieszkanie, np. otrzymała je w spadku, będzie uznana za osobę, która nie ma spełnionych potrzeb mieszkaniowych, a osoba, która ma np.
1/6 mieszkania po babci, 1/4 mieszkania po swoich
rodzicach, będzie przez tę ustawę, przez państwa
uznana za osobę, która ma spełnione potrzeby mieszkaniowe, mimo że tak naprawdę nie ma żadnego całego mieszkania, nie mieszka tam, to tylko udział
w spadku. (Dzwonek) Jaki był klucz tak niesprawiedliwego określania osoby, o której mówiłem? Dziękuję. (Oklaski)

Wicemarszałek Włodzimierz Czarzasty:
Dziękuję bardzo.
Pani poseł Małgorzata Chmiel, Koalicja Obywatelska.
Dziękuję, panie pośle.
Zapraszam panią posłankę.

Poseł Małgorzata Chmiel:
Panie Marszałku! Wysoka Izbo! Ten pomysł to kolejna porażka rządowych programów mieszkaniowych. Po „Mieszkaniu+”, w przypadku którego ludzie
czują się oszukani, teraz chwalicie się, że będą mieszkania z kredytem 2%. Ale realne oprocentowanie jest
dużo wyższe – 2% plus marża banku plus prowizja,
czyli będzie 5%. To dwa razy więcej niż przed podwyżkami stóp procentowych. Zmarnowaliście 8 lat.
Już pomijam fakt, kto się załapie na ten kredyt.
Mówicie, że maksymalnie będzie to 10 tys. osób.

226

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Poseł Małgorzata Chmiel
Chciałabym powiedzieć, że w 2021 r. o kredyt hipoteczny ubiegało się 240 tys. osób. Czyli planujecie to
tylko dla małej cząstki. Pomijam to, że w tym roku jest
zabezpieczone tylko 8 mln, co daje możliwość 776 osobom. Oszukujecie, kłamiecie, a brakuje 2 mln mieszkań dla ludzi. Dziękuję. (Oklaski)

Wicemarszałek Włodzimierz Czarzasty:
Dziękuję.
Pani poseł Zofia Czernow, Koalicja Obywatelska.
Nie ma.
Pani poseł Małgorzata Niemczyk, Koalicja Obywatelska.
Dobry wieczór.

Poseł Małgorzata Niemczyk:
Dobry wieczór.
Panie Marszałku! Wysoka Izbo! Luka mieszkaniowa w Polsce jest szacowana na 1–2 mln mieszkań.
Mam pytanie: Jaka liczba rodzin będzie mogła skorzystać z tego waszego programu w roku 2023 i kolejnych latach? Jaką pulą środków planujecie to wesprzeć? Bardzo wysoka inflacja, za którą wy, wasz
rząd PiS-owski jest odpowiedzialny, powoduje, że
cena za metr kwadratowy będzie rosnąć, a ilość budowanych mieszkań w związku z tą dużą inflacją,
wysokimi stopami i brakiem zdolności kredytowych
spadła – 30% w poprzednim roku, w tym roku może
spaść jeszcze bardziej.
Nasze rozwiązanie: 0% kredytu jest lepszym rozwiązaniem. Kluczowym rozwiązaniem, poza naszą
propozycją, powinno być uwolnienie terenów pod zabudowę, m.in. tych, które znajdują się w Krajowym
Zasobie Nieruchomości (Dzwonek) i zarezerwowane
są dziś wyłącznie…

Wicemarszałek Włodzimierz Czarzasty:
Dziękuję serdecznie.

Poseł Małgorzata Niemczyk:
…na realizację „Mieszkania+”. Pytam zatem…
(Wicemarszałek wyłącza mikrofon, poseł przemawia
przy wyłączonym mikrofonie)
Uważajcie, aby nie wyszedł wam program…
(Oklaski)

Wicemarszałek Włodzimierz Czarzasty:
Pan poseł Michał Krawczyk, Koalicja Obywatelska.
Bardzo proszę, panie pośle.
Pan poseł Michał Krawczyk.
Dziękuję, pani poseł.
Proszę bardzo.

Poseł Michał Krawczyk:
Panie Marszałku! Wysoka Izbo! W kampanii wyborczej w 2015 r. PiS obiecywał wybudowanie w Polsce
3 mln nowych mieszkań. Kiedy zdaliście sobie sprawę
z tego, że nie jesteście w stanie tego zrobić, obiecaliście
w ramach programu „Mieszkanie+” 100 tys. tanich,
dostępnych mieszkań. Wybudowaliście nie 100 tys.,
tylko 15, i nie tanich, tylko drogich, bo za 50-metrowe
mieszkanie każecie rodzinie płacić 3 tys. zł miesięcznie. A wystarczyło nie rezygnować z programu Platformy Obywatelskiej i Polskiego Stronnictwa Ludowego „Mieszkanie dla młodych”, z którego skorzystało
ponad 220 tys. młodych ludzi w Polsce. Jedyną receptą na tanie, dostępne mieszkania w Polsce jest odsunięcie PiS-u od władzy. Dziękuję. (Oklaski)
(Głos z sali: I to już!)

Wicemarszałek Włodzimierz Czarzasty:
Dziękuję bardzo.
Pan poseł Zdzisław Wolski.

Poseł Zdzisław Wolski:
Panie Marszałku! Wysoka Izbo! Większość Polek,
Polaków traktuje uzyskanie nieruchomości w drodze
dziedziczenia jako tożsame z darowizną od żyjącego
członka rodziny. Pytam o art. 3 ust. 3, gdzie jest zapis, że dozwolone jest posiadanie nie więcej niż 50%
nieruchomości uzyskanej w drodze spadku. Na przykład dwoje dzieci uzyskało dom, na każde przypada
1,5 mln, ale to jest 50%. Natomiast nie ma takiej
możliwości w wypadku darowizny od żyjącego członka rodziny. Czy nie spowoduje to poczucia krzywdy,
różnych zawirowań, być może trudnych negocjacji
rodzinnych, że dziecko nie będzie chciało czy wnuczek nie będzie chciał darowizny mieszkania np.
o wartości 200 tys. zł? (Dzwonek) Dziękuję.

Wicemarszałek Włodzimierz Czarzasty:
Dziękuję serdecznie, panie pośle.
Pani poseł Marta Golbik, Koalicja Obywatelska.

Poseł Marta Golbik:
Dziękuję, panie marszałku.
Mam pytanie: Czy mają państwo propozycję dla
tych osób, które wzięły kredyty wcześniej, przed wprowadzeniem przez państwa programu? My złożyliśmy
poprawkę o zamrożeniu oprocentowania rat kredytu
na poziomie z grudnia 2021 r. Pytanie, czy państwo
myślą o tych osobach, które nie zdążą się załapać na
ten wprowadzany przez was program. I drugie pytanie: Jakie państwo wprowadzają mechanizmy zabez-

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Poseł Marta Golbik
pieczające oszczędności na kontach oszczędnościowych – i czy w ogóle jakiekolwiek – przed zdewaluowaniem się tych środków?
Muszę się zgodzić z moim przedmówcą, posłem
Michałem Krawczykiem, że jedyną metodą na tanie
mieszkania i na koniec drożyzny jest to, żeby PiS
przestało rządzić. Dziękuję bardzo. (Oklaski)
(Głos z sali: Tak jest!)

227

macie zamiar wpłynąć na wysokość marży banków,
które mogą sprawić, że te kredyty będą jeszcze droższe? Tak naprawdę koło się zamyka, a na końcu trzeba będzie ustawić się w kolejce po kredyt na dwa razy
droższe mieszkanie. (Oklaski)

Wicemarszałek Włodzimierz Czarzasty:
Dziękuję bardzo.
Pani poseł Marta Wcisło, Koalicja Obywatelska.

Wicemarszałek Włodzimierz Czarzasty:
Ciekawe, czy obywatele z tej oferty skorzystają.
(Poseł Małgorzata Chmiel: Przekonujemy, przekonujemy.)
Pan poseł Maciej Konieczny, Lewica.

Poseł Maciej Konieczny:
Panie Marszałku! Wysoka Izbo! Mateusz Morawiecki – kredyt 2%, Donald Tusk – kredyt 0%. Co to
jest? Sejm Rzeczypospolitej czy targi bankowe? Naprawdę nie jesteśmy tutaj po to, żeby wciskać ludziom
kredyty, nie jesteśmy po to, żeby dopłacać bankom
do zysków, nie jesteśmy po to, żeby pompować i tak
horrendalne zyski deweloperów. Za to mamy obowiązek, konstytucyjny obowiązek wspierać potrzeby
mieszkaniowe Polaków. Stąd Lewica ma pomysł, dla
niektórych być może rewolucyjny: zamiast bawić się
w bankowych akwizytorów, może zacznijmy w końcu
naprawdę budować mieszkania. (Oklaski)

Wicemarszałek Włodzimierz Czarzasty:
Dziękuję bardzo.
Pani posłanka Daria Gosek-Popiołek, Lewica.
(Poseł Ryszard Wilczyński: Po prostu zakaszemy
rękawy i będziemy budować.)
Już pana posła widzę.
Proszę bardzo.

Poseł Daria Gosek-Popiołek:
Panie Marszałku! Panie Ministrze! Wysoka Izbo!
Sam mechanizm finansowania kredytów oznacza
wzrost cen mieszkań. I wiemy to doskonale, bo taki
był skutek poprzednich liberalnych programów
wsparcia banków i deweloperów proponowanych
w poprzednich latach w nadziei, że właśnie te podmioty rozwiążą kryzys mieszkaniowy. Nie rozwiązały, to widzimy teraz, kiedy większość Polaków w drastyczny sposób nagle traci zdolność kredytową.
Panie Ministrze! Jakie mechanizmy chcecie wprowadzić w ustawie, by powstrzymać rosnące ceny
mieszkań, które będą skutkiem tego programu? Jak

Poseł Marta Wcisło:
Panie Marszałku! Wysoka Izbo! Przed wyborami
obiecywali miliony mieszkań. Są, ale mieszkania za
milion. Obiecywali pomoc frankowiczom. Gdzie ta
pomoc? Nie ma. Kłamali. Dziś obiecują kolejne mieszkania, kolejne programy za kolejne miliony. Tylko dla
kogo? Wyliczyliście, że z tego programu ma skorzystać 10 tys. osób przy kwocie 8 mld, co daje liczbę ok.
1 tys. osób. Kto to liczył? Glapiński na swoim płaskowyżu? Na pewno nie matematyk. Szanowni państwo,
to jedna wielka ściema, to jedno wielkie oszustwo, to
stara, zepsuta kiełbasa wyborcza. (Oklaski)

Wicemarszałek Włodzimierz Czarzasty:
Dziękuję.
Pani posłanka Paulina Matysiak, Lewica.

Poseł Paulina Matysiak:
Panie Marszałku! Panie Ministrze! Wysoka Izbo!
Projekt ustawy, o której rozmawiamy, wprowadza też
specjalne konto oszczędnościowe. Systematyczne wpłaty, co najmniej 11 wpłat rocznie w kwocie co najmniej
500 zł, będą gwarantować dodatkową premię mieszkaniową z budżetu państwa. I tu, panie ministrze,
mam pytania, w zasadzie jedno, ale też sporo wątpliwości. Ponad 33% Polaków w ciągu ostatnich 6 miesięcy nie zgromadziło żadnych pieniędzy ze względu
na rosnące koszty utrzymania. Z kolei prawie 70%
odpowiadających na pytania w tym badaniu twierdzi,
że w obecnych warunkach ekonomicznych nie jest im
łatwo odkładać. To są dane z badania „Oszczędzanie
Polaków w inflacji”. Inflacja daje nam w kość i coraz
mniej osób jest w stanie cokolwiek odłożyć. Ile osób
w Polsce jest w stanie wpłacać co miesiąc 500 zł? Co
z tymi osobami, które pracują na śmieciówkach? Co
z tymi, które nie mogą podjąć takiego zobowiązania?
Co z tymi, którzy nie mają stabilnego zatrudnienia?
(Dzwonek) Dla kogo państwo tworzycie ten program?
(Oklaski)

228

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Wicemarszałek Włodzimierz Czarzasty:
Dziękuję serdecznie.
Pani posłanka Magdalena Biejat, Lewica.

Poseł Magdalena Biejat:
Wysoka Izbo! Rozmawiamy dzisiaj o projekcie dopłat do kredytów, który oznacza, że rząd hojną ręką
dorzuci kilkanaście miliardów złotych do kieszeni
banków i deweloperów. Kilkanaście miliardów złotych to jest wielokrotnie więcej, niż kiedykolwiek
poszło rocznie na program „Mieszkanie+”. Ale ja już
nawet nie oczekuję, że państwo się będą porywać na
budowanie mieszkań na wynajem, bo wiem, że państwo tego nie robią, i ten projekt jest najlepszym dowodem na to, że państwo też już zrezygnowali i kompletnie skapitulowali, jeśli chodzi o ten obszar. Ale
szanowni państwo, za te pieniądze można by wyremontować wszystkie pustostany należące do gmin.
Wszystkie. Można by za te pieniądze zapewnić właściwie w ciągu miesięcy dostęp do nowych mieszkań
we wszystkich gminach, w których są pustostany.
Zastanówcie się nad tym, żeby naprawdę lepiej
i z sensem wydać te pieniądze. Na mieszkania, które
zostaną w zasobie gminnym, które będą służyć ludziom przez lata, a nie na pompowanie kieszeni banków i deweloperów. (Oklaski)

Wicemarszałek Włodzimierz Czarzasty:
Dziękuję bardzo.
Pan poseł Konrad Berkowicz, Konfederacja.

Poseł Konrad Berkowicz:
Martwicie się tutaj ceną mieszkań, wysokością
kredytów, chcecie to rozwiązywać kolejnym rozdawnictwem, które pogorszy te problemy, ale w tle jest
jeszcze coś, o czym warto przypomnieć. Mimo naszych nawoływań premier Morawiecki nie zawetował, a miał do tego prawo, programu Fit for 55, którego konsekwencją jest dyrektywa wywłaszczeniowa
zwana dla zmylenia przeciwnika dyrektywą mieszkaniową, która wprowadza przymusowe remonty
klimatyczne. Wprowadzi je niedługo w Polsce, co
w oczywisty sposób horrendalnie zwiększy cenę
mieszkań. Tak więc z jednej strony udajecie, że próbujecie coś naprawić, a z drugiej strony robicie
wszystko, żeby zniszczyć dobytek Polaków i Polek.
(Oklaski)

Wicemarszałek Włodzimierz Czarzasty:
Dziękuję.
Pan poseł Marek Dyduch, Lewica.

Poseł Marek Dyduch:
Panie Marszałku! Wysoki Sejmie! Chciałbym zapytać rząd o podatek Belki. On został wprowadzony
w sytuacji, gdy był zerowy wzrost gospodarczy, ok.
70 mld dziury budżetowej i bardzo trudna sytuacja.
Jeżeli dzisiaj rząd utrzymuje, że Polska ma świetną
kondycję finansową, to po co utrzymywać ten podatek i przez to ograniczać chęć oszczędzania w Polsce?
Bo to jednak kosztuje. To jest pierwsze pytanie.
Drugie pytanie. Załóżmy, że za ok. 20 mld zł można byłoby dofinansować samorządy, które by budowały mieszkania komunalne. Szczególnie na prowincji są tanie grunty budowlane, a samorządy dzisiaj
nie budują, bo nie mają pieniążków. Młodzi ludzie
wyjeżdżają do dużych miast, które nie budują mieszkań komunalnych, dlatego że tam grunty są bardzo
drugie i po co to robić. (Dzwonek) Więc jest pytanie,
czy nie lepiej pieniądze przeznaczyć dla samorządów,
które by mogły rozpocząć budowę mieszkań komunalnych. Dziękuję.

Wicemarszałek Włodzimierz Czarzasty:
Dziękuję.
Pan poseł Michał Urbaniak, Konfederacja.
Bardzo proszę, panie pośle.

Poseł Michał Urbaniak:
Panie Marszałku! Wysoka Izbo! Pomimo naszych
usilnych starań ten gniot dalej jest w Sejmie. Pokazała wczoraj Platforma czy Lewica, że dalej chce nad
tym procedować, czyli dalej ten projekt im się podoba,
pomimo że mówią inaczej, a mieli szansę odrzucić ten
projekt. Ale skoro dalej tutaj został, to mamy też poprawki do tego projektu. Ratujmy, co się da, ratujmy
portfele Polaków. Chcemy, by przy mieszkaniowych
kontach, które tutaj są, lokatach mieszkaniowych
była także możliwość odliczenia sobie od podstawy
opodatkowania tego, co się wpłaci na te lokaty mieszkaniowe. Dzięki temu na koniec roku Polacy będą
mieli niższy podatek.
Druga rzecz. Podatek od czynności cywilnoprawnych – 2% od wartości – który Polacy płacą, i płaczą,
kiedy kupują mieszkania. Tego podatku nie powinno
być przy pierwszych mieszkaniach, i to jest w poprawkach Konfederacji. Zachęcamy Izbę do poparcia.
(Dzwonek) Może coś uda się uratować w tym gniocie.
(Oklaski)

Wicemarszałek Włodzimierz Czarzasty:
Dziękuję serdecznie.
Pan poseł Grzegorz Lorek, Prawo i Sprawiedliwość.

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Poseł Grzegorz Lorek:
Szanowny Panie Marszałku! Panie Ministrze! Panie i Panowie Posłowie! Jest jeden element w tym programie, który nawet Konfederacja poprze, mianowicie
oszczędzanie. Myślę, że powrót do zachęcania młodych
ludzi czy rodziców młodych ludzi do oszczędzania na
cele mieszkaniowe jest bardzo ważny, bardzo istotny.
Powinniśmy zastanowić się, jak promować takie działania, bo cokolwiek by powiedzieć, jakikolwiek kredyt
to jest obciążenie dla młodego gospodarstwa domowego. Wszystko jedno, czy ten kredyt będzie na 0%, czy
będzie na 2%. Ten kredyt trzeba spłacić. Natomiast
rozwiązanie, w którym ludzie oszczędzają pieniądze,
tak jak to było kiedyś – przyznaję, że byłoby dobrym
rozwiązaniem. Chodzi mianowicie o premie gwarancyjne, słynne książeczki, które niektórzy z nas pewnie
mieli. Przyznaję, że ja miałem. Były one realizowane
właśnie na cel wykupienia mieszkania. (Dzwonek)
Nad tym się trzeba jeszcze bardziej zastanowić. Uważam, że to jest bardzo dobre. Dziękuję.

Wicemarszałek Włodzimierz Czarzasty:
Dziękuję bardzo.
Pan poseł Grzegorz Rusiecki, Koalicja Obywatelska.

Poseł Grzegorz Rusiecki:
Szanowny Panie Marszałku! Panie Ministrze!
Wysoka Izbo! Na temat rządowych programów
mieszkaniowych wiele tu już powiedziano. Wiemy, że
z tego nic nie wyjdzie. Natomiast chciałbym zadać
konkretne pytanie. Panie ministrze, jaką państwo
macie ofertę dla tych ludzi, którzy 3–4 lata temu brali kredyty? Dzisiaj wysokość raty jest wyższa dwukrotnie, dwuipółkrotnie od tej, którą mieli jeszcze
2 lata temu. W tej racie bardzo często 95% stanowią
odsetki, a tylko 5% stanowi kapitał. Jaką konkretnie
propozycję macie dla milionów ludzi, którzy dzisiaj
borykają się z trudnościami przy spłacie kredytów
hipotecznych? Jeżeli nie macie żadnej, to apeluję do
was: skorzystajcie z propozycji, którą przedstawiła
Platforma, a mianowicie z propozycji zamrożenia
wysokości rat kredytowych na poziomie z grudnia
2021 r. Dziękuję. (Oklaski)

Wicemarszałek Włodzimierz Czarzasty:
Dziękuję.
Pan poseł Mateusz Bochenek, Koalicja Obywatelska.

Poseł Mateusz Bochenek:
Bardzo dziękuję.
Panie Marszałku! Wysoka Izbo! Przeżywamy dzisiaj kryzys mieszkalnictwa, a jednocześnie m.in. w za-

229

sobach SRK czy PKP widzimy mnóstwo pustostanów,
jak to ma miejsce chociażby w przypadku województwa śląskiego. Dlatego proszę pana ministra o przedstawienie zestawienia pokazującego, ile konkretnie
w poszczególnych miastach województwa śląskiego
znajduje się pustostanów należących do PKP i SRK
i jednocześnie dlaczego one nie zostały przekazane gminom przy odpowiednim dofinansowaniu na ich wyremontowanie. Bo dzięki temu przybyłoby mieszkań dla
naszych mieszkańców. Kiedy te zmiany zostaną wprowadzone i kiedy te substancje trafią do samorządów
przy odpowiednim wsparciu finansowym? Jeśli takich
planów nie było, to proszę o szczegółową informację
dlaczego. Jednocześnie apeluję o przygotowanie takich
rozwiązań, aby te substancje mieszkaniowe trafiły do
samorządów. (Oklaski)

Wicemarszałek Włodzimierz Czarzasty:
Dziękuję.
Pan poseł Franciszek Sterczewski, Koalicja Obywatelska.
Proszę bardzo.

Poseł Franciszek Sterczewski:
Szanowny Panie Marszałku! Panie Ministrze!
Każda młoda osoba w Polsce zadaje sobie pytanie, jak
mieszkać. Ma do wyboru: kredyt, emigrację albo mieszkanie w domu rodzinnym. Właśnie dlatego połowa
młodych Polek i Polaków do 35. roku życia mieszka
w domu rodzinnym. To jest po prostu skandal i to jest
wymiar tego kryzysu mieszkaniowego. Wynajem jest
absurdalnie drogi. O zakupie mieszkania nie ma co
marzyć. Na rynku brakuje przynajmniej 1 mln mieszkań. Obiecaliście 100 tys. mieszkań. Gdzie one są?
Priorytetem państwa powinno być budownictwo społeczne, a programy z dojściem do własności mogą być
jedynie jakimś tam dodatkiem. Polska zasługuje na
prawdziwy program mieszkaniowy, który zwiększy
ich podaż, obniży ich ceny oraz dzięki termomodernizacji obniży koszty energii. Nie uda się to bez dobrej
współpracy państwa z sektorem prywatnym. Nie uda
się to bez współpracy z samorządami, które na każdym kroku dobijacie. Przestańcie ściemniać. Zacznijcie budować. Mieszkanie powinno być prawem, a nie
towarem. (Dzwonek) Tymczasem za waszych rządów
stało się towarem luksusowym i niedostępnym, ale my
to zmienimy. Dziękuję. (Oklaski)

Wicemarszałek Włodzimierz Czarzasty:
Dziękuję.
Pan poseł Włodzimierz Tomaszewski, Prawo i Sprawiedliwość.
Pan poseł Krzysztof Grabczuk, Koalicja Obywatelska.

230

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Poseł Krzysztof Grabczuk:
Panie Marszałku! Wysoka Izbo! PiS rządzi 8 lat
i trzeba uczciwie powiedzieć, że poniósł, jeśli chodzi
o mieszkalnictwo, gigantyczną porażkę. Najpierw
obiecywaliście miliony mieszkań. Później to zweryfikowaliście – 100 tys. mieszkań. Wybudowaliście dwadzieścia kilka. Obiecywaliście mieszkanie+, a raptem
okazało się, że mieszkanie+, w które ludzie zaangażowali swoje pieniądze, jest dzisiaj droższe, niż można wynająć na wolnym rynku. Za 50-metrowe mieszkanie trzeba płacić czynsz w wysokości 3 tys. zł.
A przy okazji na samym początku wyrzuciliście
wszystkie projekty, które obowiązywały za czasów
Platformy i PSL-u, które były dobrymi projektami.
Jeśli państwo chcecie pomóc kredytobiorcom, nie tylko tym, którzy za chwilę wezmą kredyt, ale tym,
którzy wzięli kredyt w ostatnich latach, to wyciągnijcie naszą ustawę z zamrażarki, która zamraża raty
kredytów na poziomie z grudnia 2021 r. (Dzwonek)
Wtedy będę wierzył w wasze czyste intencje. Dziękuję bardzo. (Oklaski)
(Głos z sali: Brawo!)

Wicemarszałek Włodzimierz Czarzasty:
Ależ oklaski niesłychane.
(Poseł Małgorzata Chmiel: Bo mądrze mówił.)
Pan poseł Jacek Tomczak, Koalicja Polska.
Proszę bardzo, panie pośle.

Poseł Jacek Tomczak:
Panie Marszałku! Wysoka Izbo! Jednak mówienie, powiedzmy sobie szczerze, że mieszkanie jest
prawem, to już są takie bardzo socjalistyczno-utopijne koncepty, które nie są zrealizowane w żadnym
państwie. Opowieści, że państwo polskie za darmo
dostarczy, wybuduje Polakom wszystkie mieszkania,
można włożyć między bajki. Natomiast powiedzmy
szczerze, że przez 30 lat w Polsce były dwa sensowne
programy mieszkaniowe, które miały jakiekolwiek
znaczenie dla polskiego rynku mieszkaniowego: wielka ulga budowlana i program MDM. Rząd przyjął
inną koncepcję. Nie skorzystał z doświadczeń tych
dwóch programów. Szkoda. Natomiast ten program
mimo wszystko ma jakąś szansę odegrać pewną rolę
i pomóc części polskich rodzin. Co do kwestii wzrostu
cen mieszkań. To nie ten program będzie problemem.
Problemem jest inflacja. (Oklaski)

Wicemarszałek Włodzimierz Czarzasty:
Dziękuję serdecznie, panie pośle.
Pani poseł Paulina Hennig-Kloska, Polska 2050.
Zapraszam panią poseł.

Poseł Paulina Hennig-Kloska:
Panie Marszałku! Panie i Panowie Posłowie! Panie Ministrze! W 2005 r. obiecaliście Polakom 3 mln
mieszkań w 8 lat. Ten czas minął w 2013 r. Nie udało się. W 2016 r. wróciliście do swojej obietnicy, znowu
chcieliście budować 3 mln mieszkań. Mamy 2023
i dalej tych mieszkań nie widzę. Czy macie świadomość, że wy po prostu ośmieszyliście rolę państwowego dewelopera?
(Poseł Janusz Korwin-Mikke: Ale wygrali wybory.)
Zostawcie tę kwestię samorządom i przestańcie
się dalej ośmieszać. (Oklaski)

Wicemarszałek Włodzimierz Czarzasty:
Dziękuję bardzo.
Bardzo proszę sekretarza stanu w Ministerstwie
Rozwoju i Technologii pana ministra Piotra Uścińskiego.
Panie ministrze, mam uprzejmą prośbę w swoim
imieniu. Mamy trochę spóźnienia, więc…
(Sekretarz Stanu w Ministerstwie Rozwoju i Technologii Piotr Uściński: Czyli troszeczkę… Postaram
się, tak jak pan proponuje.)
Byłoby bardzo fajnie.
Proszę bardzo.

Sekretarz Stanu
w Ministerstwie Rozwoju i Technologii
Piotr Uściński:
Szanowny Panie Marszałku! Wysoka Izbo! Dziękuję za tę debatę. Było może trochę więcej pytań merytorycznych niż wczoraj, ale jednak duża część tej
debaty skupiała się na polityce, od której też niestety
nie ucieknę. Wiele pytań dotyczyło po prostu podstawowych zasad programu, który proponujemy, więc je
przybliżę.
Po pierwsze, w naszym programie proponujemy
dwa podstawowe filary. Jeden to konto mieszkaniowe, na którym będzie można oszczędzać pieniądze
na zakup mieszkania w przyszłości. Od 3 do 10 lat
oszczędzania. Będzie można wpłacać od 500 zł do
2 tys. zł miesięcznie, z tym że raz w roku będzie można mieć takie wakacje, czyli minimalna liczba wpłat,
jak zostało przedstawione przez jedną z pań, to 11 wpłat
po 500 zł, a maksymalnie 12 wpłat po 2 tys. zł. I te
pieniądze będą oprocentowane, po pierwsze, przez
bank. Bank normalnie będzie proponował oprocentowanie od lokaty. Oczywiście takie oprocentowanie
może być różne w zależności od oferty banku, jednak
nie może być ono niższe od realnych stóp procentowych, które są dostępne na rynku przy tego typu
produktach. Natomiast oprócz tego oprocentowania
proponujemy premię z budżetu państwa dopłacaną
do tych lokat, do tego konta mieszkaniowego. I ta

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Sekretarz Stanu w Ministerstwie Rozwoju
i Technologii Piotr Uściński
premia będzie wynosiła tyle, aby pieniądze nie dewaluowały się w czasie.
Było pytanie zadane wprost z sali przez jednego
z posłów, jakie będą mechanizmy. Mechanizm będzie
taki, że ta premia będzie dopłacana w wysokości albo
w danym roku. Jeżeli była wyższa inflacja, to w wysokości inflacji. Jeżeli w danym roku był większy
wzrost cen mieszkań, będzie w wysokości tego wzrostu cen mieszkań. Tak że za każdym razem taka
rokroczna dopłata spowoduje, że pieniądze nie stracą
na wartości. Jeżeli w danym roku ktoś zgromadził
fundusze na 1 m2, 2 m2, 3 m2 czy 10 m2 mieszkania,
to te pieniądze w momencie, kiedy będzie je wypłacał
po 10 latach oszczędzania, wystarczą na nie mniej
niż te 10 m2, a nawet więcej niż na te 10 m2. Jeżeli te
odsetki bankowe będą jeszcze doliczone, pieniądze
będzie można po tych 10 latach wypłacić jeszcze
w okresie 5 lat razem z tą premią. Jeżeli ktoś zmieni
swoje plany życiowe, bo mogą być takie sytuacje, nie
będzie chciał tych pieniędzy przeznaczać na zakup
mieszkania, będzie mógł te pieniądze wypłacić, jednak wtedy nie dostanie tej premii od państwa, ale
dostanie odsetki, które się normalnie należą od lokaty, którą zapewnia bank.
Było pytanie dotyczące rodziny, która jest na tyle
biedna, że nie stać jej nawet na oszczędzanie tych
11 rat po 500 zł. Zdajemy sobie sprawę, że taka rodzina nie będzie w stanie prawdopodobnie również
w przyszłości kupić sobie mieszkania na kredyt, potem spłacać rat kredytu, więc dla tego typu rodzin,
dla biedniejszych rodzin są mieszkania komunalne,
są systemy budownictwa społecznego, które finansujemy. I może od razu w tym momencie się zatrzymam
i odpowiem na pytania zadawane szczególnie przez
posłów Lewicy, które dotyczą wsparcia państwa przy
budowie budynków komunalnych oraz przy remoncie
pustostanów komunalnych. Państwo przedstawiacie
te postulaty. I one są słuszne, żebyśmy wspierali samorządy w budownictwie komunalnym, żebyśmy
wspierali samorządy w remoncie pustostanów komunalnych. I my to robimy. Każdy samorząd, który
zgłasza się do BGK, otrzymuje z Funduszu Dopłat
80% wsparcia przy budownictwie komunalnym. Nie
było takiego wsparcia ani za rządów Platformy i PSL-u,
ani wcześniej za rządów lewicy. Nie było takiego
wsparcia. My to wsparcie dajemy. Każdy samorząd,
który ma ochotę budować budynki komunalne, może
korzystać z tego wsparcia i korzysta z tego wsparcia.
W całej Polsce buduje się budynki z tym wsparciem.
Jeśli chodzi o remonty pustostanów komunalnych
– tak, tych pustostanów komunalnych jest bardzo
dużo i my to wspieramy. Również można dostać z Funduszu Dopłat 80% dofinansowania na remont pustostanu, a dodatkowo wprowadziliśmy jeszcze przepisy,
które na określony czas – 2 lata, już teraz częściowo
minął ten czas – zwalniają samorządy z wielu formalności związanych z prawem budowlanym, z prawem

231

zagospodarowania przestrzennego właśnie przy remontach pustostanów. Jeżeli chcą wyremontować
pustostany lub przekształcić jakieś inne budynki,
pomieszczenia na mieszkania, oczywiście spełniające
standardy mieszkań, mogą pominąć prawo budowlane w wielu kwestiach i pominąć prawo zagospodarowania przestrzennego, po to, żeby było łatwiej to
zrobić, żeby mogły zrobić to szybciej, bo przecież
w tych pustostanach komunalnych…
(Poseł Małgorzata Chmiel: Co pan opowiada? Przecież tego nie ma.)
Oczywiście, że jest. Pani nie pamięta może, ale
była taka specustawa, do której dopisaliśmy takie
rozwiązanie, i samorządy z tego korzystają. Mogą
z tego rozwiązania korzystać i korzystają. Szanowna
pani, jest takie rozwiązanie, proszę zajrzeć do specustawy, którą przyjęliśmy w zeszłym roku w kwietniu.
(Poseł Małgorzata Chmiel: Po dzisiejszym posiedzeniu komisji już w nic panu nie uwierzę.)
W kwietniu zeszłego roku była specustawa, która
wprowadziła takie rozwiązanie, szanowna pani poseł.
Więc jest 80% dofinansowania. Zwróćcie państwo
uwagę, że wprowadziliśmy na jesieni zeszłego roku
ustawę, dzięki której przy inwestycjach w mieszkalnictwo komunalne samorządy będą mogły liczyć nawet na 95% wsparcia z uwzględnieniem pieniędzy
z KPO. W ministerstwie przygotowany jest już konkurs, będzie ogłoszony niebawem i samorządy będą
mogły uzyskać nawet 95% na budownictwo komunalne, jeśli spełnią odpowiednie wymagania, ekologiczne wymagania dotyczące emisyjności, energooszczędności budynków.
Szanowni Państwo! Jeśli chodzi o bezpieczny kredyt – 2% – podstawowe zasady to: do 45 lat życia, osoba, która nie posiadała mieszkania, z pewnymi wyjątkami, zastrzeżeniami dotyczącymi właśnie tego, że
jeżeli ktoś uzyskał w spadku częściowo np. jakiś lokal,
lecz w ogóle w nim nie mieszka, bo tam mieszka ktoś
inny… To tego typu wyjątki są. Ale zasadniczo mamy
rozwiązanie przygotowane dla tych, którzy nigdy nie
mieli swojego mieszkania i chcą sobie kupić pierwsze
mieszkanie. Dla osoby samotnej – 500 tys. zł, dla rodziny, czyli dla małżeństwa bądź osób wychowujących dzieci – 600 tys. zł, taki podwyższony limit.
Kredyt o stałej stopie procentowej przez 10 lat, to
będzie 2% plus marża banku.
Było też tutaj, na tej sali, pytanie dotyczące marży banku, jaka ta marża banku będzie, były wątpliwości, że one będą wyższe. Nie, jest przepis, który
zabezpiecza przed tym, żeby te marże banku nie były
zbyt wysokie. Według tego przepisu, który jest w ustawie, one mają być nie wyższe niż marże, które stosuje
bank przy innych tego typu produktach, w ogóle przy
kredytach. Dodatkowo mechanizmem zabezpieczającym jest po prostu rynek. Banki będą mogły konkurować o klientów przy tym programie, stosując niższe
marże. Ten bank, który zastosuje niższe marże, niższe opłaty, będzie mógł liczyć na większą liczbę klientów, którzy będą chcieli skorzystać za jego pośrednictwem z dobrodziejstw tej ustawy.

232

74. posiedzenie Sejmu w dniu 13 kwietnia 2023 r.

Projekt ustawy o pomocy państwa w oszczędzaniu na cele mieszkaniowe

Sekretarz Stanu w Ministerstwie Rozwoju
i Technologii Piotr Uściński
Szanowni Państwo! Było pytanie dotyczące liczby
mieszkań wybudowanych w ramach programu „Mieszkanie+”. Te liczby często powtarzamy przy interpelacjach, które państwo składają, więc podam je prawie dokładnie, może nie co do jednego. Wybudowanych w systemie komercyjnym przez PFRN oraz w systemie społecznym – wybudowanych, oddanych do
użytku – jest 19 800 mieszkań, natomiast w budowie
pozostaje ponad 32 tys. W sumie to ponad 50 tys.
mieszkań z „Mieszkania+”. Padały tutaj argumenty,
że kiedyś obiecywaliśmy 3 mln mieszkań. Szanowni
państwo, za naszych rządów, za rządów Prawa i Sprawiedliwości wybudowanych zostało grubo ponad
1 mln mieszkań, milion kilkaset tysięcy mieszkań.
My będziemy dalej rządzili i kolejne setki tysięcy, kolejne miliony mieszkań będą budowane i będziemy
uzupełniali tę lukę, która jest.
(Poseł Ryszard Wilczyński: Dzieci się nie chcą
rodzić.)
Jedynie ilością mieszkań wybudowanych w Polsce
możemy rozwiązywać problemy mieszkaniowe, bo
zwiększona liczba mieszkań to lepsza dostępność,
żeby je kupić, lepsza dostępność, jeśli chodzi o wynajmowanie mieszkań. Tak że jedyny rozsądny sposób
rozwiązywania problemów mieszkaniowych to jest
prowadzenie takich programów, które spowodują, że
tych mieszkań po prostu pojawi się więcej, że zarówno popyt, jak i podaż będą się zwiększały.
Proponujemy rozwiązanie, które wspiera kredytobiorców. W normalnych warunkach, gdyby nie było
wojny, gdyby nie było pandemii, te osoby, takie rodziny, takie osoby samotne mogłyby wziąć kredyt na
podobnych warunkach. To są te warunki 2% plus
marża banku – to są takie warunki, jakie były przed
pandemią, i na takich warunkach ludzi było stać na
kredyty, te osoby mogły wziąć kredyt, kupić sobie
mieszkanie. I teraz co my chcemy zrobić i jaki chcemy
osiągnąć efekt rynkowy? Chcemy, żeby takie osoby
nie wypadły z rynku, żeby podaż drastycznie się nie
zmniejszała, bo zmniejszanie drastyczne podaży powoduje automatycznie…
(Wypowiedź poza mikrofonem)
Przepraszam, takie drastyczne zmniejszanie popytu powoduje potem zmniejszanie podaży, a my nie
chcemy, żeby to się kurczyło. Chcemy, żeby gospodarka – a dużym kołem zamachowym polskiej gospodarki jest budownictwo mieszkaniowe – chcemy, żeby to
się dalej kręciło, bo to jest nam potrzebne, również
całej gospodarce. Nie jest tak, jak państwo twierdzą. Przy programach Platformy i PSL-u, które
były tutaj przez jednego z panów posłów wspominane, było przekazywanie wprost pieniędzy państwa do deweloperów. Tutaj tak nie ma, tutaj my
wspieramy wprost kredytobiorców, którzy kupują
swoje mieszkania.

Szanowni Państwo! Patrzę do notatek, czy są jeszcze jakieś pytania, na które nie odpowiedziałem.
A, było pytanie jednej z pań poseł dotyczące tego,
że planujemy tylko 10 tys. mieszkań. Wczoraj państwo mówili, że planujemy w ogóle 100 czy 200,
dzisiaj mówicie, że będzie to 10 tys. kredytobiorców
w tym roku. Tak jest zapisane w OSR ustawy, faktycznie, ale to są jakieś szacunki, że tyle osób się
zgłosi w tym roku, w pierwszych miesiącach obowiązywania programu. Jesteśmy przygotowani na więcej. Jeżeli się zgłosi 50 tys., nie będziemy tego limitować, te osoby też uzyskają kredyty, proszę się o to
nie martwić, bo tak jak państwo wiecie – bo już wczoraj tłumaczyłem, państwo możecie zajrzeć do ustawy
– te wydatki zaproponowane na przyszły rok wystarczą dla jeszcze większej liczby kredytobiorców, którzy
będą mogli nawet od razu wejść do tego programu.
Szanowni Państwo! Jeden z Wolnościowców mówił dużo o deregulacjach, o tym, że są zbyt duże regulacje dotyczące budownictwa. Faktycznie, ja się
z tym zgadzam, dlatego prowadzimy prace nad nową
ustawą o planowaniu przestrzennym, która wprowadza wiele ułatwień, deregulacji, przyspiesza procesy
planowania, przyspiesza wprowadzanie nowych planów miejscowych, przyspiesza po prostu realizację
inwestycji. Pracujemy także – trwa ostatni etap rządowy, za chwilę trafi to do parlamentu, prawdopodobnie na następnym posiedzeniu – nad dużą deregulacja Prawa budowlanego, w której też ułatwiamy budownictwo, w tym mieszkaniowe, w tym domów na
swoje potrzeby. Bo proszę zwrócić uwagę: przy naszym programie bardzo ważnym elementem jest również wsparcie budownictwa jednorodzinnego, na
własne potrzeby. Każdy może z tych dobrodziejstw
programu skorzystać, również jeżeli buduje swój
dom, nawet w systemie gospodarczym, może wziąć
na to kredyt z wsparciem rządowym.
Na koniec jeszcze raz przypomnę to, co zaproponowałem wczoraj. To jest pewna prowokacja, bo uważam, że żaden z posłów Platformy Obywatelskiej nie
wierzy w to, że wy kiedykolwiek wprowadzicie kredyt
0%. Nie wierzycie w to. Dlatego jeszcze raz proponuję: jeżeli ktoś z was wierzy, niech się założy. Cel nie
jest hazardowy, cel jest charytatywny. Ja stawiam,
jeszcze raz mówię o tym i podkreślam, stawiam swoją roczną dietę parlamentarną na to, że wam się tego
nie uda wdrożyć. (Oklaski) Bardzo proszę, jeżeli któryś z posłów Platformy wierzy w to, że wy to zrobicie,
to niech podejmie takie wyzwanie. Cel jest charytatywny: wpłaci na Caritas, za rok sprawdzimy. Nie
zrobicie tego, bo nie wygracie wyborów, a gdybyście
nawet mieli wygrać, to nie dogadacie się z resztą opozycji, żeby taki program wprowadzić, bo wy nigdy
w to nie wierzyliście. Wy oszukujecie Polaków, mówiąc o kredycie 0% (Oklaski), i wiecie o tym dobrze.
Żaden z was nie chce podjąć tego wyzwania, bo się
boicie o swoje pieniądze. Dziękuję bardzo i proszę
Wysoką Izbę o przyjęcie projektu ustawy. (Oklaski)

74. posiedzenie Sejmu w dniu 13 kwietnia 2023 r.
Projekt ustawy o zmianie ustawy o służbie cywilnej

Wicemarszałek Włodzimierz Czarzasty:
Jak pan będzie, panie ministrze, tak budował
mieszkania, jak pan mi obiecał, że krótko będzie pan
mówił, to marnie będzie.
Dziękuję serdecznie, panie ministrze.
Zamykam dyskusję.
W związku z tym, że w czasie drugiego czytania
zgłoszono do przedłożonego projektu ustawy poprawki, proponuję, aby Sejm ponownie skierował ten projekt ustawy wraz z autopoprawką do Komisji Finansów Publicznych oraz Komisji Infrastruktury w celu
przedstawienia sprawozdania.
Jeżeli nie usłyszę sprzeciwu, będę uważał, że Sejm
propozycję przyjął.
Sprzeciwu nie słyszę.
Przystępujemy do rozpatrzenia punktu 18.
porządku dziennego: Sprawozdanie Komisji Administracji i Spraw Wewnętrznych o rządowym
projekcie ustawy o zmianie ustawy o służbie cywilnej oraz niektórych innych ustaw (druki nr 3090
i 3141).
Bardzo proszę pana posła Pawła Hreniaka o przedstawienie sprawozdania komisji.

Poseł Sprawozdawca Paweł Hreniak:
Szanowny Panie Marszałku! Wysoka Izbo! Mam
zaszczyt przedstawić sprawozdanie Komisji Administracji i Spraw Wewnętrznych o rządowym projekcie
ustawy o zmianie ustawy o służbie cywilnej oraz niektórych innych ustaw, druk nr 3090, ustawy, która
m.in. uelastycznia nabór do służby cywilnej.
Marszałek Sejmu zgodnie z art. 37 ust. 1 i art. 40
ust. 1 regulaminu Sejmu skierował w dniu 17 marca
2023 r. powyższy projekt ustawy do Komisji Administracji i Spraw Wewnętrznych do pierwszego
czytania.
Komisja Administracji i Spraw Wewnętrznych po
przeprowadzeniu pierwszego czytania oraz rozpatrzeniu tego projektu ustawy na posiedzeniu w dniu
12 kwietnia 2023 r. wnosi, żeby Wysoki Sejm raczył
uchwalić projekt ustawy. Dziękuję bardzo.

Wicemarszałek Włodzimierz Czarzasty:
Dziękuję bardzo.
Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowych oświadczeń
w imieniu kół.
Otwieram dyskusję.
W związku z tym bardzo proszę panią poseł
Józefę Szczurek-Żelazko z Prawa i Sprawiedliwości
o przedstawienie stanowiska.

233

Poseł Józefa Szczurek-Żelazko:
Szanowny Panie Marszałku! Wysoka Izbo! Mam
zaszczyt przedstawić stanowisko klubu wobec ustawy o zmianie ustawy o służbie cywilnej oraz niektórych innych ustaw.
Szanowni Państwo! Przedmiotowy projekt zakłada wprowadzenie zmian w ustawie o służbie cywilnej.
Wieloletnie doświadczenia związane ze stosowaniem
tej ustawy uprawniają do wprowadzenia szeregu
zmian, zarówno merytorycznych, jak i doprecyzowujących. Projektowane zmiany obejmują w szczególności odbiurokratyzowanie i uelastycznienie naboru do
służby cywilnej, zmiany w systemach czasu pracy,
uelastycznienie zasad tworzenia i funkcjonowania
komisji dyscyplinarnej, ustanowienie dnia służby
cywilnej oraz odznaki honorowej za zasługi dla służby cywilnej. Wprowadzono również zmianę dotyczącą możliwości ubiegania się o zatrudnienie w służbie
cywilnej przez cudzoziemców. Do tej pory kierownik
urzędu czy dyrektor generalny mógł zatrudnić cudzoziemca tylko za zgodą szefa służby cywilnej, co
w znacznej mierze wydłużało proces naboru. Wprowadzono również możliwość aplikowania, składania
dokumentów w wersji elektronicznej. Jest to dostosowanie do wymogów czasu i nadążania za standardami dotyczącymi rynku pracy. Oczywiście wersja
papierowa będzie nadal aktualna.
Wprowadzono również zmiany czasu pracy, ponieważ specyfika pracy w służbie cywilnej znacznie różni się od pracy biurowej. W związku z tym wprowadzono dodatkowe zapisy, które uelastyczniają czas
pracy, a tym samym ułatwiają wykorzystanie potencjału administracji rządowej. Wprowadzono również
możliwość zadaniowego, skróconego tygodnia, jeśli
chodzi o czas pracy. Wprowadzono też możliwość
świadczenia pracy tylko i wyłącznie w piątki, soboty,
niedziele i święta. To jest dostosowanie zasad pracy
do aktualnie obowiązujących potrzeb w tym zakresie.
Ważne jest, że ta ustawa ustanawia Dzień Służby
Cywilnej oraz Odznakę Honorową za Zasługi dla Służby Cywilnej. Są to działania mające na celu podkreślenie zasług osób, które w sposób wyjątkowy i z zaangażowaniem wykonują swoje działania.
Zwrócono również uwagę czy wprowadzono zmianę
dotyczącą zakresu kompetencji szefa służby cywilnej,
mianowicie nałożono na niego obowiązek w zakresie
promowania zatrudnienia w służbie cywilnej.
Wprowadzono również przepisy, które są nowością, mianowicie przepisy uniemożliwiające zatrudnienie w korpusie służby cywilnej oraz w urzędach
państwowych osób, które w okresie od 22 lipca 1944 r.
do 31 lipca 1990 r. pracowały lub pełniły służbę
w organach bezpieczeństwa państwa lub były współpracownikami tych organów. Jak argumentuje minister spraw wewnętrznych i administracji, w związku
z trwającym konfliktem, zagrożeniem zewnętrznych,
atakiem wojsk Federacji Rosyjskiej na Ukrainę niestety osoby, które w tym okresie współpracowały

234

74. posiedzenie Sejmu w dniu 13 kwietnia 2023 r.
Projekt ustawy o zmianie ustawy o służbie cywilnej

Poseł Józefa Szczurek-Żelazko
z organami bezpieczeństwa i pełniły jakieś funkcje
w tych organach, nie dają rękojmi rzetelności wykonywanych obowiązków służbowych, co może stanowić zagrożenie dla bezpieczeństwa państwa.
Ustawa wchodzi w życie po upływie 3 miesięcy od
daty jej ogłoszenia, z wyjątkiem kilku artykułów.
Wczoraj na posiedzeniu komisji wprowadzono kilka poprawek, które dotyczyły art. 9. W związku z tym
Prawo i Sprawiedliwość składa na ręce pana marszałka poprawkę, która wynika z poprawek przyjętych
w czasie pierwszego czytania projektu na posiedzeniu
Komisji Administracji i Spraw Wewnętrznych.
Klub Prawa i Sprawiedliwości pozytywnie opiniuje przedstawiony projekt i wnioskuje o dalsze procedowanie oraz rozpatrzenie poprawek. Dziękuję.
(Oklaski)

Wicemarszałek Włodzimierz Czarzasty:
Dziękuję serdecznie.
Pan poseł Ryszard Wilczyński, Koalicja Obywatelska.

Poseł Ryszard Wilczyński:
Wysoka Izbo! Nowelizacja ustawy o służbie cywilnej mogłaby przejść niemal niepostrzeżenie. Ot, kolejny akt prawny, który coś porządkuje i niewiele
zmienia. Nadto to dobra okazja, by powiedzieć wyraźnie, wypomnieć PiS i uzmysłowić społeczeństwu,
że z idei służby cywilnej jako opoki państwa niewiele
zostaje idei służby apolitycznej, kompetentnej, stojącej na straży sprawności funkcjonowania państwa,
nobilitującej ścieżki kariery zawodowej.
Służba cywilna była jednym z pierwszych łupów
politycznych PiS. Jeszcze w roku 2015 wyeliminowano
konkurs na wyższe stanowiska kierownicze, otwierając szeroko służbę cywilną na desant działaczy partyjnych. Dziś funkcjonowanie służby jest zagrożone.
Trwa karuzela na stanowiskach kierowniczych, realne płace spadły, z roku na rok niemal dwukrotnie
zmalało zainteresowanie naborami. Wynagrodzenie
w administracji centralnej a powiatowej to przepaść.
Ponad 3/4 urzędów powiatowych administracji zespolonej w powiatach ma przeciętne wynagrodzenie niższe niż średnia w gospodarce narodowej. Jest zdecydowanie gorzej, o czym świadczy informacja szefa
służby cywilnej za rok miniony.
Zmarnowano okazję na głębszą reformę służby.
Wszak rok temu obchodzono stulecie służby cywilnej.
Data 17 lutego, rocznica uchwalenia ustawy o służby
cywilnej w roku 1922, miała się stać – dopiero teraz
stanie się – Dniem Służby Cywilnej w Polsce. Ale
z tą datą w tym roku nie zdążono.

Mimo zawodu treścią i mimo mankamentów tego
projektu Koalicja Obywatelska była gotowa projekt
ten poprzeć. Niemniej przebieg posiedzenia komisji
wczoraj zdanie to zmienia. Będziemy przeciw. Zdarzyło się to co zwykle: na ostatniej prostej wrzutka
posła PiS, zmieniająca ustawę o Krajowej Szkole Administracji Publicznej, zdaniem legislatorów wychodząca poza ramy przedłożenia. Chodziło o służbę
cywilną.
Krajowa Szkoła Administracji Publicznej ma zacząć kształcić w trybie zdalnym, o czym będzie decydować premier. Zdaniem Stowarzyszenia Absolwentów Krajowej Szkoły Administracji Publicznej to
droga w jedną stronę. Nie da się prowadzić kursów
zdalnych i jednocześnie utrzymać naboru stacjonarnego. Tak że jest to droga w kierunku obniżenia rangi szkoły i cenzusu jej absolwentów. W istocie chodzi
o to, aby absolwenci Krajowej Szkoły Administracji
Publicznej, ci tacy zdalni, nabyli prawa, by zyskać
mianowanie w służbie cywilnej, bo każdy absolwent
szkoły takie mianowanie otrzymać może. Teraz będzie to dotyczyć właśnie owych wszystkich pozakonkursowych urzędników z partyjnego nadania. Kolejna ścieżka budowania partyjnych, PiS-owskich elit.
Ta wrzutka to podwójny faul. Trzeba wszystkim wiedzieć, że służba cywilna ma wbudowane ciało doradcze
premiera: Radę Służby Publicznej. Jestem w tym 10-osobowym ciele jako przedstawiciel opozycji. Niby zaszczyt,
ale dzisiaj czuję, że mnie i całą radę zlekceważono. Zrobił to premier. Co więcej, zmiana charakteru szkoły ma
akceptację obecnego tu szefa służby cywilnej i najwyraźniej odbywa się za jego wiedzą. Krajowa Szkoła
Administracji Publicznej też ma swoją radę, której
też nie zapytano o zdanie. A więc którą z zasad etyki
służby cywilnej takie postępowanie realizuje: zasadę
godnego zachowania, zasadę neutralności politycznej, zasadę bezstronności czy zasadę rzetelności?
Odpowiedź jest oczywiście jedna: zasadę lojalności,
ale politycznej, i nie jest to zasada służby cywilnej.
Przy okazji pan minister, szef służby cywilnej,
stwierdził, że Krajowa Szkoła Administracji Publicznej, nosząca nazwę prezydenta Rzeczypospolitej Lecha Kaczyńskiego, umiera. Szkoła im. Lecha Kaczyńskiego umiera. Mocne, prawda?
Czego się PiS nie dotknie, to schrzani. Perła
w systemie służby publicznej – pamiętam z czasów,
gdy byłem wojewodą, że to było marzenie urzędników, by ukończyć tę szkołę – gaśnie. Panie ministrze,
nie wspomniał pan o tym w sprawozdaniu za rok
2022. (Dzwonek) Wnosimy poprawki, które mają na
celu odrzucenie tej wrzutki.

Wicemarszałek Włodzimierz Czarzasty:
Dziękuję serdecznie, panie pośle.
Pan poseł Jan Szopiński, Lewica.

74. posiedzenie Sejmu w dniu 13 kwietnia 2023 r.
Projekt ustawy o zmianie ustawy o służbie cywilnej

Poseł Jan Szopiński:
Panie Marszałku! Panie Ministrze! Wysoka Izbo!
Konstytucja Rzeczypospolitej Polskiej mówi, że służba cywilna winna działać w celu zapewnienia rzetelnego, bezstronnego i politycznie neutralnego wykonywania zadań państwa w urzędach administracji
rządowej. Czy polska służba cywilna w państwie
rządzonym przez PiS i Solidarną Polskę działa zgodnie z konstytucją? Otóż według wyborców Lewicy nie
działa, bo gdyby działała zgodnie z konstytucją, to
w rządzie i w ministerstwach nie doszłoby w ostatnich latach do tak wielu afer, niegospodarności i kolesiostwa, a za sprawą funkcjonariuszy tej służby
politycy odpowiedzialni za nadużycia zasiadaliby
teraz w zupełnie innych ławach niż bezpieczne i wygodne ławy rządowe i poselskie.
Trudno się temu dziwić, skoro politycy prawicy
tak dalece upolitycznili służbę cywilną, że w olbrzymiej większości przypadków urzędników na poszczególne stanowiska wybiera się według politycznych zasług, a nie merytorycznych kompetencji. Np. w 2021 r.
w 40 komisjach na łącznie 63 komisje urzędników do
służby cywilnej wybierali delegowani do komisji asystenci polityczni i pracownicy gabinetów politycznych
rządowych polityków. Powoduje to upadek prestiżu
służby cywilnej jako grupy mającej zapewnić zapisaną w konstytucji bezstronność i polityczną neutralność w wykonywaniu zadań państwa w administracji
publicznej.
Kolejną przyczyną deprecjacji służby cywilnej jest
brak dbałości rządu o odpowiedni, wysoki status społeczny i godziwe pensje tej elitarnej w założeniach
kadry administracyjnej. Nawet szef służby cywilnej
informuje, że relatywnie niskie i niekonkurencyjne
wynagrodzenia są przyczyną odpływu kadr i nikłego
zainteresowania pracą w administracji. Pan minister
mniej więcej to samo powtórzył w dniu wczorajszym
na posiedzeniu komisji. Brak istotnych podwyżek jest
szczególnie dotkliwy obecnie ze względu na wysoką
inflację, która obniża realne dochody członków służby cywilnej i ich gospodarstw rodzinnych. Urzędnicy
korpusu służby cywilnej podnoszą także, że obecne
rozwiązania systemowe nie gwarantują doboru merytorycznego na wyższe stanowiska, a nadmierna
swoboda i uznaniowość w powoływaniu i odwoływaniu urzędników negatywnie wpływają na osobiste
motywacje i realizację zadań państwa. Problemem
jest także zbyt wolny proces profesjonalizacji służby
cywilnej, a limity mianowań, choć rosną, pozostają
nadal na niskim poziomie.
Niestety rządowy projekt ustawy o zmianie ustawy o służbie cywilnej oraz niektórych innych ustaw
nie rozwiązuje żadnego z powyższych problemów,
a w ocenie parlamentarzystów Lewicy nie jest on nawet próbą wyeliminowania lub naprawy głównych
problemów służby cywilnej w Polsce. Zakres projektu
ustawy świadczy raczej o powierzchownym i selektywnym charakterze planowanej nowelizacji, a proponowane zmiany nie wpłyną na motywację do wstę-

235

powania do służby cywilnej ani nie poprawią jej stanu. Ustanowienie Dnia Służby Cywilnej, w którym
i tak trzeba przyjść do pracy, czy Odznaki Honorowej
za Zasługi dla Służby Cywilnej, której prestiż dołuje,
nie zastąpi godziwej pensji i rzeczywistego szacunku
dla tej grupy urzędników.
Trudno także zaakceptować pomysł, by osoby,
które teraz przyznają się do pracy lub współpracy
z organami bezpieczeństwa w latach 1944–1990, były
automatycznie zwalniane z urzędów w ciągu 15 dni
po wejściu w życie tej ustawy. Lewica nie popiera ani
ówczesnych donosicieli, ani prawicowych prokuratorów stanu wojennego, ale osoby, które zostały wcześniej pozytywnie zweryfikowane przez organy państwa, oraz te, które się do tej działalności publicznie
przyznają, powinny być traktowane tak samo, jak
traktowani są inni funkcjonariusze publiczni, radni,
posłowie i senatorowie. Grupa korpusu służby cywilnej liczy 118 tys. osób. 40 tys. zostanie poddanych
weryfikacji przez IPN. Otóż, panie ministrze, ci pracownicy służby cywilnej nie oczekiwali na to, że będą
poddani weryfikacji przez IPN, a potem wyrzuceni
po 15 dniach z pracy bez żadnych odpraw. (Dzwonek)
Oni oczekiwali podwyżek za swoją pracę.
Klub mój protestuje przeciwko propozycjom, o których mówiłem, zawartym w tej ustawie i będzie
w sposób zdecydowany głosował przeciwko niej. Panie marszałku, przedstawiam propozycję dotyczącą
wykreślenia haniebnych przepisów, które się w tym
projekcie znajdują. (Oklaski)

Wicemarszałek Włodzimierz Czarzasty:
Dziękuję bardzo.
Pani poseł Urszula Nowogórska, Koalicja Polska.

Poseł Urszula Nowogórska:
Szanowny Panie Marszałku! Szanowna Wysoka
Izbo! Zacni Goście! Mam zaszczyt przedstawić stanowisko klubu Koalicji Polskiej – PSL, Unii Europejskich Demokratów w sprawie druku sejmowego
nr 3090, czyli rządowego projektu ustawy o zmianie
ustawy o służbie cywilnej oraz niektórych innych
ustaw.
Przed chwilą w wystąpieniu mojego kolegi wybrzmiał art. 153 konstytucji, który mówi o rzetelności wykonywania zadań w służbie cywilnej. Zostało
również powiedziane, że ustawa o służbie cywilnej
została wprowadzona17 lutego 1922 r. Było to 100 lat
temu, a my pochylamy się nad tą kwestią w tym roku.
Projekt ustawy, nad którym w tej chwili dyskutujemy, jak zresztą czytamy w uzasadnieniu, dotyczy
kilku różnych propozycji rozwiązań, m.in. odbiurokratyzowania i uelastycznienia naboru do służby cywilnej, zmiany w systemach czasu pracy, uelastycznienia
zasad tworzenia i funkcjonowania komisji dyscypli-

236

74. posiedzenie Sejmu w dniu 13 kwietnia 2023 r.
Projekt ustawy o zmianie ustawy o służbie cywilnej

Poseł Urszula Nowogórska
narnych, ustanowienia Dnia Służby Cywilnej i odznaki honorowej za zasługi dla służby cywilnej.
Mam pytanie: Czy te propozycje są receptą na
rozwiązanie wszystkich problemów i uzdrowienie
bolączek w korpusie służby cywilnej? Jak państwo
uważacie? Bo mi wydaje się, że nie. Zresztą w raporcie szefa służby cywilnej za 2022 r. są zawarte informacje, które świadczą o wielu niedomaganiach, które można byłoby rzeczywiście naprawić, czy też wielu życzeniach, które można byłoby spełnić, jeśli chodzi o korpus służby cywilnej. Z tego raportu m.in.
wynika, że dynamika wzrostu wynagrodzeń w służbie cywilnej drugi rok z rzędu była niższa o 12,1% niż
analogiczna dynamika w gospodarce narodowej. Ze
względu na inflację, która wyniosła 14,1%, przeciętne
wynagrodzenie w służbie cywilnej spadło o 4,6%. Nie
nastąpił również wzrost kwoty bazowej. Realny spadek siły nabywczej wynagrodzeń w służbie cywilnej
przy braku pokrycia skutków finansowych tego zjawiska jest bardzo mocno dostrzegany. Wszystkie te
czynniki sprawiają, że praca w korpusie służby cywilnej nie była atrakcyjna ani korzystna, stąd pewnie
wiele wolnych wakatów. Nie dziwi zatem spadek zainteresowania tymi zadaniami i tą pracą.
Szczególnie cierpi na tym administracja terenowa, głównie urzędy inspekcyjno-kontrolne, które
odpowiadają za bezpieczeństwo i jakość życia obywateli i wymagają przy tym wysokospecjalistycznych
wiedzy i kwalifikacji od swoich pracowników. Nie dziwi zatem, że pomimo 30-procentowego wzrostu ilości
naborów na stanowiska w korpusie służby cywilnej
więcej niż połowa naborów zakończyła się nieobsadzeniem stanowisk. W stosunku do 2021 r. w 2022 r. zatrudnienie spadło o 572 etaty, do poziomu 117 488 etatów w kategorii urzędów administracji niezespolonej,
ze szczególnym uwzględnieniem administracji placówek zagranicznych. Przeciętne wynagrodzenie całkowite zawierające wszystkie składniki wynagrodzenia w służbie cywilnej wynosiło w zeszłym roku
ok. 8083 zł brutto i było niższe o 12,1% w stosunku
do analogicznego przypadku w gospodarce narodowej. Jest więc to wynagrodzenie niekonkurencyjne
względem wszystkich innych wynagrodzeń, które
można uzyskać na rynku w naszym kraju.
Proponowane w projekcie rozwiązania w zakresie
zatrudniania cudzoziemców, elektronicznej formy aplikowania na stanowisko, wyłaniania nie więcej niż
pięciu kandydatów przez komisję prowadzącą nabór
są jedynie półśrodkami – państwo doskonale o tym
wiecie – i mają punktowy charakter, jeśli chodzi
o rozwiązywanie problemów.
Co należy zrobić, żeby poprawić sytuację w służbie cywilnej? Należy przede wszystkim doprowadzić
do wzrostu wynagrodzeń i wzrostu kwoty bazowej.
Należy wpływać na profesjonalizację całej służby i jasno określić kierunki rozwoju i awansów zawodowych. Należy odpolitycznić tę służbę, zarówno jeśli
chodzi o komisje naborowe, jak i o odwoływanie i po-

woływanie nowych kandydatów. Przede wszystkim
przy naborach należy uwzględnić kwotę wynagrodzenia, aby osoby, które będą służyły w korpusie
służby cywilnej, nie były zaskoczone tym, co zostaną
po podpisaniu umowy.
Mówicie państwo również o podpisywaniu oświadczeń lustracyjnych. Zresztą wybrzmiało tutaj, że jest
to obowiązek w przypadku osób, które urodziły się
przed 1972 r., chodzi o okres od 22 lipca 1944 r. do
31 lipca 1990 r. Może i jest uzasadnienie tego typu
działań, ale wydaje mi się, że w dzisiejszych czasach
i przy dzisiejszych niebezpieczeństwach należy skupić
się na tych zagrożeniach i lustracjach, które mogą wynikać z zatrudnienia nie do końca zweryfikowanych
pracowników, bo taką ścieżkę państwo otwieracie.
I jeszcze jedno stwierdzenie. (Dzwonek) Na posiedzeniu komisji jasno wybrzmiał sprzeciw Stowarzyszenia Absolwentów Krajowej Szkoły Administracji
Publicznej dotyczący dualnego procesu prowadzenia
edukacji. To się nie godzi.
Moje ugrupowanie podchodzi do tej ustawy z wielkim dystansem i nie udzieli poparcia. Dziękuję bardzo. (Oklaski)

Wicemarszałek Włodzimierz Czarzasty:
Dziękuję bardzo, pani poseł.
Pan poseł Krzysztof Tuduj, Konfederacja.

Poseł Krzysztof Tuduj:
Dziękuję.
Panie Marszałku! Wysoka Izbo! Tą ustawą utrwalacie i sankcjonujecie PiS-owskie bizancjum urzędnicze. (Oklaski) Mamy największy rząd po 1989 r.,
jest 27 ministrów, a tylko 16 ministerstw. Zabrakło
ministerstw dla tych ministrów. Jeśli doliczy się do
tego sekretarzy i podsekretarzy stanu, to jest ich
w rządzie ponad 100. To jest prawie 1/3 PiS-u. Ciekawy sposób rządzenia.
Mało tego, tutaj zmieniacie… Był sekretarz, a teraz będą sekretarze, bo, wiadomo, sekretarz brzmi
lepiej niż podsekretarz, tak samo jak każdy leśnik
chciałby być nadleśniczym, a nie podleśniczym. Czy
powołacie też nadsekretarzy? Natomiast powstaje
pytanie, czy za rozrostem administracji idzie zwiększenie odpowiedzialności. To jest pytanie o odpowiedzialność urzędniczą. Czy uzupełniacie te regulacje,
tak żeby urzędnik odpowiadał za błędy urzędnicze?
Oczywiście nie.
Ostatnia kwestia. Serwujecie paradoks uzasadniany rzekomo względami bezpieczeństwa. Po pierwsze, wyrzucacie z pracy bez odpraw ludzi, byłych
współpracowników i funkcjonariuszy służb PRL. Jest
to raczej niekonstytucyjne i dowodzi słabości kontrwywiadu, bo jeżeli mamy tych ludzi na tacy, to
kontrwywiad powinien wiedzieć, czy są zagrożeniem
czy nie. Zamiast przywrócić ich do wspólnoty naro-

74. posiedzenie Sejmu w dniu 13 kwietnia 2023 r.
Projekt ustawy o zmianie ustawy o służbie cywilnej

Poseł Krzysztof Tuduj
dowej, po prostu niepotrzebnie już ich w tym momencie krzywdzicie. Natomiast tym samym dajecie obcokrajowcom dostęp do pracy, domniemany, tzn. z automatu dostęp, bo teraz są sprawdzani. A więc grupie, z której najłatwiej rekrutować szpiegów działających przeciwko Polsce, dajecie dostęp do polskiej
administracji. No bez sensu. (Oklaski)

Wicemarszałek Włodzimierz Czarzasty:
Dziękuję.
Pan poseł Janusz Korwin-Mikke, Konfederacja.
Proszę bardzo.

Poseł Janusz Korwin-Mikke:
Panie Marszałku! Wysoka Izbo! Z dużym zainteresowaniem słuchałem o tych wysiłkach, jak najlepiej
dobierać żonatych kawalerów, jak zrobić szkołę, żeby
tych żonatych kawalerów najlepiej kształciła. Otóż,
proszę państwa, to jest niemożliwe. Mamy państwo
półdemokratyczne i w tym momencie nie może być
bezstronnych urzędników, którzy wykonują polecenia politycznych szefów.
Są dwa systemy dobierania urzędników. Pierwszy,
konfucjański – kandydaci zdają egzamin z poezji, historii Chin itd., a potem bez szemrania wykonują to,
co mówią szefowie. Drugi, amerykański – przychodzi
nowa partia, wywala wszystkich urzędników i bierze
swoich, oczywiście ideologicznych. Są to dwa systemy. Można nad nimi dyskutować, ale nie można
ich połączyć. Połączenie tych dwóch systemów jest
po prostu logicznie niemożliwe. Tak że cała ta ustawa (Dzwonek) nadaje się po prostu na śmietnik. Dziękuję. (Oklaski)

Wicemarszałek Włodzimierz Czarzasty:
Dziękuję bardzo.
Pan poseł Tomasz Zimoch, Polska 2050.

Poseł Tomasz Zimoch:
Panie Marszałku! Wysoki Sejmie! Panie Ministrze! Państwo i jego instytucje tworzą ludzie: pracownicy socjalni, inspektorzy sanepidu, pracownicy
administracji sądów i urzędnicy samorządowi i ministerialni, którzy na co dzień z dala od pierwszych
stron gazet wykonują imponującą i odpowiedzialną
pracę dla dobra wspólnego. Zapewnienie im dobrego
standardu pracy i płacy nie jest przywilejem, ale warunkiem siły państwa i jego zdolności do zapewnienia
bezpieczeństwa i dobrych warunków życia wszystkim obywatelom. Profesjonalna i odpartyjniona służba publiczna to kluczowy element sprawnego, demokratycznego państwa prawa.

237

Te słowa zaczerpnąłem z programu Strategii
2050: Siła państwa tkwi w ludziach. Polska 2050 ma
program, właśnie trzymam go w dłoni. To zbiór konkretnych prognoz i rekomendacji dotyczących poprawy sytuacji w służbie cywilnej. Szkoda, że w projekcie
ustawy nie skorzystano z propozycji zawartych w tym
programie, propozycji podkreślających konieczność
profesjonalizacji i odpolitycznienia służby publicznej,
a także zapewnienia jej pracownikom godnych warunków pracy i płacy. A przecież pan, panie ministrze, ten projekt zna. Nie chce pan słuchać opozycji?
Jeszcze jestem w stanie to zrozumieć. Ale dlaczego
nie słucha pan swoich kolegów, znakomitych fachowców ze Stowarzyszenia Absolwentów Krajowej Szkoły Administracji Publicznej?
Trzeba postawić państwo z głowy na nogi. Dlatego ponownie składamy poprawki. Należy odchudzić
rząd. Obecnie funkcje w ministerstwach pełni niemal
1/3 posłów partii rządzącej. Rząd nie jest więc meblowany pod rzeczywiste potrzeby państwa, ale tak, by
obdzielić stanowiskami tylko swoich. W tym celu
tworzy się, dzieli, likwiduje ministerstwa oraz urzędy
centralne, w zależności od potrzeb personalnych koalicji rządzącej. Trzeba z tym skończyć, zdecydowanie zmniejszyć liczbę wiceministrów, wzmacniając
pozycję wyższych urzędników w służbie cywilnej.
M.in. tego dotyczy jedna z poprawek. Ale musi się też
skończyć skandaliczna sytuacja, w której państwo
poszukuje specjalistów do pracy na odpowiedzialnych
stanowiskach za kwotę niewiele przekraczającą wynagrodzenie minimalne.
Panie Ministrze! Z pana raportu, raportu szefa
służby cywilnej, wynika, że w zeszłym roku wynagrodzenie pracowników w służbie cywilnej uległo
obniżeniu, podczas gdy państwo jest zobowiązane do
zapewnienia pracownikom służby cywilnej warunków pracy zapewniających godne życie, w oparciu
m.in. o godziwe wynagrodzenie za pracę.
Panie Ministrze! Domagamy się także, by pracownicy służby cywilnej uzyskali uprawnienia do dodatkowego wynagrodzenia za pracę w godzinach nadliczbowych w porze nocnej, w niedzielę lub w święto, zamiast obligatoryjnego czasu wolnego przyznawanego
przez pracodawcę.
Praca w służbie cywilnej nie może prowadzić do
zubożenia osób ją wykonujących, a także nie może
być wykonywana (Dzwonek) w gorszych warunkach
finansowych niż praca w innych sektorach.

Wicemarszałek Włodzimierz Czarzasty:
Dziękuję serdecznie.

Poseł Tomasz Zimoch:
Dlatego, panie marszałku, składam sześć poprawek.

238

74. posiedzenie Sejmu w dniu 13 kwietnia 2023 r.
Projekt ustawy o zmianie ustawy o służbie cywilnej

Wicemarszałek Włodzimierz Czarzasty:
Dziękuję, panie pośle, za sześć poprawek.
Przechodzimy do zadawania pytań.
15 osób się zgłosiło do zadania pytania.
Czy ktoś z państwa jeszcze chciałby się dopisać?
Jeżeli nie, zamykam listę definitywnie.
Ustalam czas – minuta.
Bardzo proszę panią posłankę Joannę Senyszyn.
Pan poseł Grzegorz Braun, Konfederacja.
Proszę bardzo.

Poseł Grzegorz Braun:
Szczęść Boże pracownikom służby cywilnej i tych
służb, które są odpowiedzialne m.in. za to, żeby lustrować pracowników służby cywilnej!
Otóż z tego, że ten projekt przynieśliście, wynika,
że te służby najwyraźniej jedne drugich nie sprawdzają. Ilu ma być tych pracowników perspektywicznie, jak pan, panie ministrze, to planuje, skoro decydujecie się otworzyć szeroko drzwi dla naboru obcokrajowców, ludzi niezwiązanych z Polską pochodzeniem, a zatem pytanie, na ile nie tylko lojalnych, ale
na ile zdolnych pojąć to, czym jest i czym ma być
państwo polskie? Temu bym się sprzeciwiał. I proszę
wyjaśnić, czy to również jest zakamuflowana ustawa
Ukrainiec+ (Dzwonek), czy spodziewacie się…

Wicemarszałek Włodzimierz Czarzasty:
Dziękuję bardzo.

Poseł Grzegorz Braun:
…że polska służba cywilna będzie zasilona przybyszami zza wschodniej granicy.

Wicemarszałek Włodzimierz Czarzasty:
Pani poseł Joanna Fabisiak, Koalicja Obywatelska.
Nie ma pani poseł.
Pan poseł Jan Szopiński, Lewica.

Poseł Jan Szopiński:
Panie Marszałku! Panie Ministrze! Wysoka Izbo!
W dniu wczorajszym na posiedzeniu komisji otrzymaliśmy stanowisko związku zawodowego Policji.
Członkowie służby cywilnej w Policji stanowią 10% ogółu zatrudnionych w służbie cywilnej, czyli 25 tys. osób.
Te 25 tys. osób zarabia dzisiaj trochę powyżej średniej. Pracownicy Policji skierowali postulaty do naszej komisji, a nasza komisja skierowała tę kwestię
do pana ministra. Niestety pan minister nie dość, że
od listopada nie odpowiada na interpelacje, to również nie odpowiada na stanowisko naszej komisji.

Czy ktoś jest w stanie pomóc panu ministrowi, żeby
pan minister odpowiedział nam, jakie ma plany dotyczące pracowników cywilnych Policji?
Otrzymaliśmy również stanowisko, które zostało
skierowane do pana prezydenta, w którym pracownicy proszą o wzrost średniej płacy o 2500 zł i wpisanie stanowiska pracownika (Dzwonek) Policji do
ustawy o Policji. Dziękuje bardzo.

Wicemarszałek Włodzimierz Czarzasty:
Dziękuję bardzo.
Pan poseł Rafał Adamczyk, klub parlamentarny
Lewica.
Proszę bardzo.

Poseł Rafał Adamczyk:
Szanowny Panie Marszałku! Wysoka Izbo! Panie
Ministrze! Mam krótkie pytanie: Ile osób straci pracę w związku z art. 10, który jest wprowadzany
w projekcie ustawy rządowej? Ilu pracowników, którzy złożyli oświadczenia lustracyjne, straci pracę?
Dziękuję.

Wicemarszałek Włodzimierz Czarzasty:
Dziękuję bardzo.
Pan poseł Mirosław Suchoń, Polska 2050.

Poseł Mirosław Suchoń:
Bardzo dziękuję.
Panie Marszałku! Panie Ministrze! Wysoka Izbo!
Jeżeli rząd Prawa i Sprawiedliwości przedstawia Wysokiej Izbie projekt ustawy, w którym jest użyty wyraz „odbiurokratyzowanie”, to znaczy, że z pewnością
zaraz po przyjęciu tej ustawy kolejne szeregi urzędnicze zostaną zasilone przez nominatów Prawa i Sprawiedliwości.
(Przewodnictwo w obradach obejmuje wicemarszałek
Sejmu Ryszard Terlecki)
Panie Ministrze! Ilu nominatów PiS-u zamierzacie państwo przyjąć po zakończeniu procedowania
nad tym projektem ustawy? Ile stanowisk będzie dostępnych, chyba w zasadzie wszystkie, dla cudzoziemców? Patrzę na te regulacje z absolutnym zdziwieniem, ponieważ wiele państw w celu ochrony interesu własnego państwa zastrzega sobie na poziomie
ustawy, że niektóre stanowiska mogą zajmować wyłącznie obywatele danego państwa. Prawo i Sprawiedliwość (Dzwonek) puszcza to…
(Wicemarszałek wyłącza mikrofon, poseł przemawia
przy wyłączonym mikrofonie)

74. posiedzenie Sejmu w dniu 13 kwietnia 2023 r.
Projekt ustawy o zmianie ustawy o służbie cywilnej

Wicemarszałek Ryszard Terlecki:
Pani poseł Małgorzata Pępek, Koalicja Obywatelska.

Poseł Małgorzata Pępek:
Panie Marszałku! Wysoka Izbo! Sytuacja w służbie
cywilnej pogarsza się z roku na rok. Urzędnicy coraz
częściej odchodzą do sektora prywatnego, a w samych
urzędach zaczynają występować problemy z wykonywaniem zadań. Z tego względu zmiany zawarte
w projekcie powinny być wdrażane sukcesywnie już
kilka lat temu, a nie teraz, gdy dochodzi do takich
sytuacji. Czasy, kiedy do pracy w służbie cywilnej
ustawiały się kolejki, już dawno minęły, ale nie chcecie tego zauważyć. Nie jest dla was żadnym argumentem to, że w przyszłości może dojść nawet do częściowego paraliżu urzędów. Dlaczego mimo szumnych
zapowiedzi nadal nie wprowadzono chociażby możliwości internetowego zgłaszania się do konkursów
administracji rządowej, co mogłoby poprawić tę sytuację? Dziękuję. (Oklaski)

Wicemarszałek Ryszard Terlecki:
Dziękuję bardzo.
Pani poseł Zofia Czernow, Koalicja Obywatelska.

Poseł Zofia Czernow:
Panie Marszałku! Wysoki Sejmie! Panie Ministrze!
Korpus służby cywilnej to gwarancja sprawnego funkcjonowania demokratycznego państwa prawa. W tym
miejscu trzeba zapytać: Jak to jest w naszym kraju?
Jak wygląda wielkość korpusu służby cywilnej w Polsce w porównaniu do innych krajów podobnej wielkości w Unii Europejskiej? Jak zmieniła się liczebność korpusu, począwszy od 2015 r.? Dlaczego rząd
nie dba o odpowiednie wynagradzanie służby cywilnej i doprowadza do obniżenia jej rangi i znaczenia?
Co dalej ze służbą cywilną w Polsce? Czy rząd ma na
to pomysł? Dziękuję bardzo. (Oklaski)

Wicemarszałek Ryszard Terlecki:
Dziękuję.
Pani poseł Małgorzata Niemczyk, Koalicja Obywatelska.

Poseł Małgorzata Niemczyk:
Panie Marszałku! Wysoka Izbo! Służba cywilna
pod rządami PiS-u stała się i nadal się staje coraz
bardziej partyjną strukturą. Kiedy PiS doszedł do

239

władzy, w pierwszej kolejności zrezygnował z konkursów na kierownicze stanowiska. Pytam: Czy chodziło wam tylko o realizację PiS-owskiego partyjnego celu, np. willa+, czy o danie szansy na stanowiska
swoim, bo przecież wasze PiS-owskie orły i sokoły
raczej nie miałyby tej szansy w konkursach? Uruchomiliście idealny program – program karuzela+. To
ciągła zmiana stanowisk partyjnych działaczy. Po co?
Bo trzeba kryć ich kompetencje? Bo rozmywa się odpowiedzialność? Wszyscy widzą, że programy działają perfekcyjnie, ale to program koryto dla swoich
i program kryj kolegę.
Nasze państwo i nasze urzędy funkcjonują tylko
dlatego, że nadal są tam apolityczni urzędnicy. Boję
się myśleć, co będzie, jak ich zwolnicie, bo na razie
nie chcecie im godnie płacić. (Dzwonek) Moje ostatnie
pytanie brzmi: Jak do apolityczności służby cywilnej
ma się współpraca szkolącej…

Wicemarszałek Ryszard Terlecki:
Pan poseł Ryszard Wilczyński, Koalicja Obywatelska.

Poseł Małgorzata Niemczyk:
…ją kadry krajowej szkoły…
(Wicemarszałek wyłącza mikrofon, poseł przemawia
przy wyłączonym mikrofonie)

Wicemarszałek Ryszard Terlecki:
Dziękuję, pani poseł. Już skończyła pani swoje
pytanie.
Bardzo proszę.

Poseł Ryszard Wilczyński:
Wysoka Izbo! Panie Ministrze! Zależy nam na
tym, żeby służba publiczna działała dobrze i sprawnie. To nie ulega wątpliwości. Wiemy, że jest to służba de facto zaniedbana w stosunku np. do służb mundurowych. Na posiedzeniach Rady Służby Publicznej
kilkukrotnie proponowałem, aby rozważyć mechanizm programu modernizacyjnego stworzonego właśnie na wzór służb mundurowych. Takie programy
modernizacyjne nie tylko dotyczą materii, w której
funkcjonują służby, ale są również mechanizmem
podnoszenia płac, dźwigania płacy, wyrównywania
tych dramatycznych dysproporcji. Miał pan w zasadzie możliwość zaproponowania w tej ustawie uruchomienia takiego narzędzia. Czemu to się nie stało?
Czy pan minister naprawdę byłby gotów rozważyć,
aby o takie narzędzie się ubiegać, starać i przy okazji
kolejnej nowelizacji (Dzwonek) je wrzucić, włożyć po
prostu?

240

74. posiedzenie Sejmu w dniu 13 kwietnia 2023 r.
Projekt ustawy o zmianie ustawy o służbie cywilnej

Wicemarszałek Ryszard Terlecki:
Pan poseł Zdzisław Wolski, Lewica.

Poseł Zdzisław Wolski:
Panie Marszałku! Wysoka Izbo! Art. 97 ustawy
określa, że pracownikowi służby cywilnej, który wykonuje poza godzinami pracy pracę na polecenie
przełożonego w godzinach nadliczbowych, przysługuje tylko czas wolny w tym samym wymiarze. Nie
jest przewidziane żadne dodatkowe wynagrodzenie,
chociażby za pracę w godzinach nocnych. Nie jest przewidziany zwrot godzin w zwiększonym wymiarze. Jest
to rozwiązanie niemoralne i niezgodne z art. 4 Europejskiej Karty Społecznej. Dziękuję. (Oklaski)

Wicemarszałek Ryszard Terlecki:
Dziękuję.
Pan poseł Krzysztof Tuduj, Konfederacja.

Poseł Krzysztof Tuduj:
Dziękuję.
Mam pytanie i prosiłbym uprzejmie o odpowiedź
na piśmie. Ilu obecnie obcokrajowców pracuje w służbie cywilnej i z jakich państw? I pytanie: Jak liczne
są zgłoszenia obcokrajowców do pracy w służbie cywilnej? Czy tutaj hurtowo zgłaszają się Niemcy,
Szwedzi, Włosi, czy też są to osoby z innych krajów?
Prosiłbym też o odpowiedź na piśmie, jakie to są liczby, kogo spodziewacie się zatrudnić dzięki tej regulacji. Dziękuję.

Wicemarszałek Ryszard Terlecki:
Pan poseł Marek Dyduch, Lewica.

Poseł Marek Dyduch:
Panie Marszałku! Wysoki Sejmie! Po 90. roku
przyjmowaliśmy, odnawialiśmy ustawę o służbie cywilnej, bo był ewidentny zarzut, że po Polsce Ludowej
zostało bardzo dużo funkcjonariuszy, którzy tam
pracują w administracji na różnych poziomach. Godziliśmy się na to, bo to jest interes państwa, żeby
pewna kadra na wysokich stanowiskach była neutralna, bo władza się zmienia, nieraz są naciski polityczne czy inne, ale żeby państwo funkcjonowało, ta
służba jest potrzebna. Dzisiaj widzimy nadmiar, powiedziałbym, interwencji w sprawy kadrowe, jeżeli
chodzi o służbę cywilną, bo jest wiele informacji, że
tam po prostu ta kadra się wymieniła na rzecz funkcjonariuszy różnych szczebli PiS-u. Proszę mnie

utwierdzić w tym, że służba cywilna jest dzisiaj neutralna. Jaka jest rotacja (Dzwonek) właśnie w tym
obszarze, jeżeli chodzi o funkcjonariuszy partii?

Wicemarszałek Ryszard Terlecki:
Pan poseł Tadeusz Tomaszewski, Lewica.

Poseł Tadeusz Tomaszewski:
Panie Marszałku! Wysoki Sejmie! Szanowny Panie Ministrze! Rozwiązanie ustawowe, o którym dzisiaj debatujemy, przewiduje jakby działanie prawa
wstecz. Ci pracownicy służby cywilnej, którzy wcześniej złożyli oświadczenia lustracyjne mówiące o ich
współpracy ze służbami, o których mowa w ustawie
o IPN, dzisiaj ponownie będą weryfikowani. Na dobrą
sprawę przewiduje się rozwiązanie umowy, stosunku
pracy w ciągu 30 dni.
Czy nie uważa pan minister, że to jest działanie
prawa wstecz? Po drugie, czy nie obawiacie się państwo również stosownych skarg i rozpraw sądowych
łącznie ze skargą do instytucji europejskich? I trzecie
pytanie: Jakiej grupy osób w służbie cywilnej to rozwiązanie (Dzwonek) może dotyczyć? Dziękuję.

Wicemarszałek Ryszard Terlecki:
Pan poseł Konrad Berkowicz, Konfederacja.
Lista posłów zapisanych do głosu została wyczerpana.
Teraz proszę o głos szefa służby cywilnej pana
Dobrosława Dowiata-Urbańskiego.

Szef Służby Cywilnej
Dobrosław Dowiat-Urbański:
Dziękuję bardzo.
Panie Marszałku! Wysoka Izbo! Postaram się odpowiedzieć krótko, ale jednak kompletnie, szczególnie jeżeli chodzi o te wypowiedzi posłanek i panów
posłów, które zawierały konkretne pytania, a takich
było sporo.
Zacznę od stanowiska, które w imieniu klubu
Platformy Obywatelskiej wygłosił pan poseł Wilczyński. Nie chcę tu się wdawać w szczegóły proceduralne
dotyczące sposobu zgłoszenia poprawki zmieniającej
ustawę o Krajowej Szkole Administracji Publicznej.
Zgłosił je na posiedzeniu komisji poseł, miał do tego
prawo, a ja w imieniu rządu przedstawiłem stanowisko, że merytorycznie uważam tę poprawkę za słuszną i potrzebną właśnie po to, żeby Krajowa Szkoła
Administracji Publicznej, tak zasłużona 30-letnia już
instytucja, nie obumierała na skutek coraz mniejszego napływu kandydatów. Stąd właśnie pomysł na
drugą ścieżkę kształcenia w KSAP, nie żadną zdalną,
bo ze zdalnością to nie ma nic wspólnego, tylko ścieżkę dualną, która będzie polegać na tym, że nie będzie

74. posiedzenie Sejmu w dniu 13 kwietnia 2023 r.
Projekt ustawy o zmianie ustawy o służbie cywilnej

Szef Służby Cywilnej
Dobrosław Dowiat-Urbański
szkoła rekrutować wyłącznie kandydatów bezpośrednio po studiach, bez żadnego doświadczenia zawodowego, ale takich, którzy już w służbie cywilnej, już
w urzędach administracji rządowej są zatrudnieni,
związali się już ze służbą cywilną, wiedzą, co chcą
robić, wiedzą, na czym polega praca w urzędzie i zdecydowali się, nie rezygnując z pracy w urzędzie, jednocześnie część swojego czasu pracy poświęcić na
dalsze kształcenie, szkolenie się w szkole.
Pan poseł Szopiński w imieniu klubu parlamentarnego Lewicy zapytał o pewne liczby. Tu chciałbym
sprostować, że z niecałych 118 tys. osób, które są
zatrudnione obecnie w korpusie służby cywilnej, nie
40 tys., a ok. 22 tys. jest w wieku, który będzie powodował obowiązek złożenia oświadczenia lustracyjnego, czyli są to osoby starsze niż urodzone 1 sierpnia
1972 r.
Dużo uwag, zastrzeżeń, dużo poglądów, które
państwo wyrazili, dotyczyło finansowania służby cywilnej. Wcale nie będę ukrywał, bo przedstawiłem to
przecież w sprawozdaniu szefa służby cywilnej za
ubiegły rok i przedstawiam to konsekwentnie w sprawozdaniach szefa służby cywilnej za kolejne lata mojego urzędowania, że służba cywilna nie jest dostatecznie dobrze finansowana i powinna być finansowana lepiej, szczególnie dotyczy to pracowników
administracji terenowej.
Natomiast nie jest tak, że nic się w tym zakresie
nie poprawia. Rzeczywiście były lata, kiedy kwota bazowa nie wzrastała w ogóle. Nie wzrastała np. w latach
2009–2015, ale już w roku bieżącym wzrasta o 7,8%.
To prawda, że to mniej niż inflacja, ale to najwyższy
wzrost kwoty bazowej w ogóle od czasu, od kiedy
funkcjonuje mnożnikowy system wynagradzania
w służbie cywilnej. A przecież trzeba pamiętać, że to
nie wszystkie pieniądze, które idą na podwyżki i na
wynagrodzenia w służbie cywilnej. Funkcjonują chociażby, wspomniał o nich przecież właśnie pan poseł
Wilczyński, programy modernizacji służb mundurowych podległych MSW, które jednak, mimo że nazywają się programami modernizacji służb mundurowych, obejmują nie tylko funkcjonariuszy, obejmują
również wynagrodzenia członków korpusu służby
cywilnej zatrudnionych w służbach mundurowych.
Funkcjonuje też program „Modernizacja Krajowej
Administracji Skarbowej”. Łącznie, jeżeli weźmiemy
pod uwagę pracowników cywilnych w służbach mundurowych oraz pracowników KAS-u, to ponad połowa członków korpusu służby cywilnej objęta jest
programami modernizacji, które poprawiają ich wynagrodzenia.
Pan poseł z Konfederacji i kilku innych posłów
wyraziło obawę o dostęp do administracji, jaki rzekomo dajemy obcokrajowcom. Chciałem tutaj sprostować, że to nie tak. To znaczy, prawo do podjęcia
pracy w służbie cywilnej już teraz mają osoby niebędące obywatelami polskimi, ale mające prawo podjęcia pracy na terenie Rzeczypospolitej Polskiej. Na

241

ogół są to obywatele Unii Europejskiej, ale nie tylko.
Natomiast to prawo ograniczone jest tylko do tych
stanowisk, które nie wiążą się z wykonywaniem
władztwa państwowego, imperium państwa, najbardziej władczych wobec obywatela, wobec państwa
czynności. Także wszystkie te stanowiska, z którymi
np. wiąże się dostęp do informacji niejawnych, które
wiążą się z wydawaniem decyzji administracyjnych,
prowadzeniem kontroli itd. wyłączone są z zatrudnienia cudzoziemców i zastrzeżone są wyłącznie dla
obywateli polskich.
Co się zmienia w tym projekcie ustawy? Tylko kwestia proceduralna. Już kierownicy urzędów, komendanci Policji, dyrektorzy generalni nie będą musieli za
każdym razem pytać szefa służby cywilnej o możliwość bądź brak możliwości zatrudnienia cudzoziemca,
będą sami decydować o tym, zgodnie z opisem stanowiska pracy, ponieważ sami wiedzą najlepiej, na jakie
stanowisko pracy poszukują pracownika.
Ile osób straci pracę na skutek lustracji? – zapytał
pan poseł Adamczyk. Nie mogę oczywiście odpowiedzieć na to pytanie, ponieważ to zależy, ile osób złoży
oświadczenie lustracyjne, w którym dana osoba przyzna się do współpracy, pracy czy służby w organach
bezpieczeństwa państwa. Natomiast nie spodziewam
się, aby to były duże liczby, ponieważ mamy przecież
doświadczenie. Taka procedura była przeprowadzona
już w służbie zagranicznej i w Krajowej Administracji Skarbowej, gdzie objęto nią 65 tys. osób. Z tego
grona wpłynęło zaledwie 130, słownie: sto trzydzieści
oświadczeń lustracyjnych, w których pracownicy
przyznali się do współpracy z organami bezpieczeństwa państwa lub do służby w nich.
O niebezpiecznym otwarciu dla cudzoziemców już
mówiłem. Tutaj nie widzę tego niebezpieczeństwa,
ponieważ merytorycznie w tym zakresie nic się nie
zmienia.
Pani poseł Pępek zapytała – bardzo konkretne
pytanie – dlaczego nie wprowadzono dotychczas możliwości internetowego aplikowania na wolne stanowiska pracy w służbie cywilnej. To rzeczywiście pewne zaniedbanie, ale właśnie w tym projekcie wprowadzamy elektroniczne aplikowanie na wolne stanowiska pracy w służbie cywilnej jako podstawową formę
aplikowania, budując jednocześnie równolegle z procedowaniem nad tymi przepisami elektroniczną bazę,
która będzie służyła całej procedurze naborowej zarówno zgłaszaniu aplikacji, jak i procedowaniu tych
aplikacji przez urzędy.
Padło pytanie o liczebność korpusu, zwłaszcza
w okresie od 2015 r. do teraz. Otóż ta liczba pozostaje stabilna i waha się w granicach 120 tys. osób.
W 2015 r. mieliśmy właśnie 120 tys. członków korpusu służby cywilnej, według mojego sprawozdania, według stanu na 31 grudnia ub.r. ta liczba to
ok. 117,5 tys. osób.
Ilu obcokrajowców? Pan poseł z Konfederacji zapytał, poprosił o odpowiedź na piśmie i takiej odpowiedzi udzielimy na piśmie, ilu obcokrajowców pracuje w administracji. Natomiast już teraz mogę powiedzieć, że są to przypadki jednostkowe. Ilu obco-

242

74. posiedzenie Sejmu w dniu 13 kwietnia 2023 r.

Projekt uchwały w 175. rocznicę Wiosny Ludów na ziemiach polskich

Szef Służby Cywilnej
Dobrosław Dowiat-Urbański
krajowców starało się o takie zatrudnienie? Akurat
tę liczbę mam w głowie. Od 2012 r. do 2022 r. takich
aplikacji ze strony obcokrajowców było przez 10 lat
155 sztuk, a zatrudniono, o ile mnie pamięć nie myli,
pięć osób. Tak że są to naprawdę wypadki marginalne.
Jeżeli chodzi o zatrudnianie funkcjonariuszy partyjnych w służbie cywilnej, to przy aplikacji, przy
rekrutacji nie pytamy o przynależność partyjną. Natomiast warto tutaj podkreślić, że na szeregu najważniejszych stanowisk w służbie cywilnej istnieje zakaz
przynależności do partii politycznych. Taki zakaz
istnieje na wszystkich wyższych stanowiskach w służbie cywilnej oraz na stanowiskach urzędników mianowanych, więc nawet jeżeli ktoś był członkiem
partii, to obejmując wyższe stanowisko w służbie
cywilnej, musiał z tej przynależności partyjnej zrezygnować.
To chyba wszystko. Dziękuję bardzo paniom i panom posłom. Dziękuję panu marszałkowi.

Wicemarszałek Ryszard Terlecki:
Bardzo dziękuję.
Zamykam dyskusję.
W związku z tym, że w czasie drugiego czytania
zgłoszono do przedłożonego projektu ustawy poprawki, proponuję, aby Sejm ponownie skierował ten projekt do Komisji Administracji i Spraw Wewnętrznych
w celu przedstawienia sprawozdania.
Jeżeli nie usłyszę sprzeciwu, będę uważał, że Sejm
propozycję przyjął.
Sprzeciwu nie słyszę.
Przystępujemy do rozpatrzenia punktu 19.
porządku dziennego: Sprawozdanie Komisji Kultury i Środków Przekazu o poselskim projekcie
uchwały w 175. rocznicę Wiosny Ludów na ziemiach polskich (druki nr 3067 i 3077).
Proszę pana posła Sławomira Skwarka o przedstawienie sprawozdania komisji.

Poseł Sprawozdawca
Sławomir Skwarek:
Panie Marszałku! Wysoka Izbo! Mam zaszczyt
przedstawić sprawozdanie Komisji Kultury i Środków
przekazu o poselskim projekcie uchwały w 175. rocznicę Wiosny Ludów na ziemiach polskich, druk nr 3067.
Marszałek Sejmu, zgodnie z regulaminem Sejmu,
po zasięgnięciu opinii Prezydium Sejm skierowała
w dniu 7 marca 2023 r. powyższy projekt uchwały do
komisji do pierwszego czytania. Wnioskodawców reprezentował i przygotował projekt uchwały poseł
dr Bartłomiej Wróblewski, skądinąd według mojej
najlepszej wiedzy Poznaniak i Wielkopolanin. Komisja, po przeprowadzeniu pierwszego czytania i rozpatrzeniu projektu uchwały, przyjęła projekt poprzez

aklamację na posiedzeniu w dniu 9 marca 2023 r.
Wnosi, aby Wysoki Sejm podjąć raczył załączony projekt uchwały o niniejszej treści:
„W 2023 roku przypada 175. rocznica Wiosny Ludów. Na jej fali wiosną 1848 roku o swoje prawa narodowe upomnieli się także Polacy z zaborów pruskiego i austriackiego.
Na terenie Wielkiego Księstwa Poznańskiego, na
wieść o rewolcie w Berlinie, reprezentanci różnych środowisk politycznych, zarówno arystokraci, jak i demokraci, w dniu 20 marca 1848 roku w Poznaniu wspólnie powołali Komitet Narodowy, zaczęli także tworzyć lokalne komitety polskie. Domagano się szerokiej autonomii oraz rozpoczęto tworzenie polskich
oddziałów wojskowych. Początkowo władze w Berlinie
godziły się na to, jednak z czasem zaczęły coraz wyraźniej dążyć do stłumienia ruchu polskiego w Poznańskiem. Wbrew zawartym porozumieniom przystąpiono do rozbrajania polskich oddziałów. Wybuchło
powstanie poznańskie 1848 roku. Doszło do walk.
Pomimo odniesienia zwycięstw w starciach pod Miłosławiem, Sokołowem i Kcynią siły polskie zostały
ostatecznie pokonane. Wielkopolska została objęta
wojskowymi represjami.
Na terenie Galicji reprezentanci wszystkich stanów i środowisk politycznych wystąpili z postulatami polonizacji administracji lokalnej i szkolnictwa,
zniesienia pańszczyzny, zagwarantowania równego
prawa dla wszystkich oraz wolności słowa. We Lwowie i w Krakowie powstały lokalne komitety narodowe. Skierowano adres do cesarza austriackiego,
w którym domagano się reform ustrojowych. Władze
austriackie nie wyraziły na nie zgody, a nastroje zostały stłumione przez wojsko.
W Wielkopolsce niepowodzenia stały się jednak
impulsem do szerzenia, zainicjowanej już wcześniej,
idei pracy organicznej, która z czasem stała się tam
dominującą formą polskiej aktywności łączącej społeczeństwo w solidarystycznej walce przeciw pruskiej
władzy w sferze gospodarki, oświaty i kultury. Trwałą zdobyczą społeczeństwa zaboru austriackiego było
ostateczne zniesienie pańszczyzny.
W 175. rocznicę Wiosny Ludów na ziemiach polskich Sejm Rzeczypospolitej Polskiej wyraża uznanie
dla jej uczestników, którzy marzyli o Niepodległej,
a nie mogąc jej wywalczyć, stworzyli zaczyn do konsolidacji narodowej i wspólne dążyli do osiągnięcia
tego celu w przyszłości”. Dziękuję bardzo. (Oklaski)

Wicemarszałek Ryszard Terlecki:
Dziękuję.
Sejm ustalił, że w dyskusji nad tym punktem porządku dziennego wysłucha 3-minutowych oświadczeń w imieniu klubów i kół.
Otwieram dyskusję.
Pan poseł Bartłomiej Wróblewski, Prawo i Sprawiedliwość.

74. posiedzenie Sejmu w dniu 13 kwietnia 2023 r.

Projekt uchwały w 175. rocznicę Wiosny Ludów na ziemiach polskich

Poseł Bartłomiej Wróblewski:
Panie Marszałku! Wysoka Izbo! Mam zaszczyt
w imieniu Klubu Parlamentarnego Prawo i Sprawiedliwość przedstawić nasze stanowisko wobec projektu uchwały w sprawie upamiętnienia 175. rocznicy
Wiosny Ludów na ziemiach polskich.
Pierwotny tekst tej uchwały dotyczył 175. rocznicy wybuchu powstania poznańskiego z 1848 r., ale
dzięki cennej sugestii pana prof. Ryszarda Terleckiego, wicemarszałka Sejmu, ostatecznie uchwała uzyskała szerszy wymiar. Dotyczy ona dążeń niepodległościowych na ziemiach polskich w czasie Wiosny
Ludów. To kolejny etap walki Polaków o wolność,
suwerenność, niepodległość. Jest warty przypomnienia i upamiętnienia, tak że dobrze, że Sejm pracował
nad podjęciem okolicznościowej uchwały.
Ta uchwała wpisuje się, szanowni panie i panowie posłowie, w szereg uchwał podejmowanych
przez Wysoką Izbę w ostatnich dwóch kadencjach.
Gdy je przygotowywałem, miałem na celu dwie rzeczy, z jednej strony pokazanie starań zbrojnych podejmowanych przez Polaków w XIX i XX w., dążących do suwerenności, niepodległości naszego państwa, a z drugiej strony podkreślenie znaczenia
pracy organicznej, która kojarzy się przede wszystkim z Wielkopolską, ale wiemy, że była też prowadzona przecież w innych dzielnicach, w innych częściach naszego kraju. Do tych uchwał można zaliczyć
uchwały o zwycięskich powstaniach wielkopolskich
z 1806 r., 1918 r. i 1919 r., uchwały upamiętniające
Jana Henryka Dąbrowskiego, gen. Józefa Dowbor-Muśnickiego, Poznańskie Towarzystwo Przyjaciół
Nauk czy z okazji 100-lecia Międzynarodowych Targów Poznańskich. Ważną uchwałą była także uchwała upamiętniająca wielkopolską drugą konspirację,
czyli część powstania antykomunistycznego z pierwszych lat po II wojnie światowej. Tak jest też w przypadku tej uchwały – ona łączy dwa wątki, insurekcyjny oraz organicznikowski.
Chciałbym przy tej okazji podziękować komisji
kultury za pochylenie się nad tą uchwałą i dobrą pracę, a także panu Dariuszowi Paprockiemu, społecznikowi i regionaliście z aglomeracji poznańskiej oraz
prof. Przemysławowi Matusikowi z instytutu historii
Uniwersytetu im. Adama Mickiewicza (Dzwonek) za
konsultacje historyczne.
Bardzo serdecznie dziękuję i proszę Wysoką Izbę
o dalsze procedowanie nad tą sprawą.

Wicemarszałek Ryszard Terlecki:
Dziękuję bardzo.
Pan poseł Krzysztof Mieszkowski, Koalicja Obywatelska.

243

Poseł Krzysztof Mieszkowski:
Panie Marszałku! Wysoka Izbo! Wolność to wartość bezcenna. W 1830 r. powstanie listopadowe zakończyło się porażką. Taki był rezultat działań tych
wszystkich, którzy wtedy chcieli wolności. Ale okazało się, że nie wszyscy tę wolność cenili wówczas
w Europie. Warto przypomnieć, że w 1830 r. powstanie listopadowe potępił Grzegorz XVI, uznając, że
jest to występek przeciwko legalnej władzy carskiej.
Zresztą z podobnym procederem mieliśmy do czynienia wtedy, kiedy wybuchło powstanie styczniowe
w 1863 r. Również to powstanie zostało potępione
przez innego papieża, już Piusa IX.
Przy okazji 175. rocznicy Wiosny Ludów na ziemiach polskich warto wspomnieć o legionie Adama Mickiewicza, który tworzył ten legion w 1848 r.
w Rzymie, we Włoszech, jak byśmy dzisiaj powiedzieli. W założycielskim akcie legionu Mickiewicza wzięło udział 13 osób. Co ciekawe, wówczas z Mickiewiczem próbował współpracować Norwid, który jednak,
jak się okazało, miał inne poglądy na rzeczywistość,
na świat, także na literaturę i wycofał się z tego, jak
sam powiedział: wymazałem się z listy tych, którzy
ten legion tworzyli.
Koalicja Obywatelska oczywiście popiera tę uchwałę. Dziękuję bardzo. (Oklaski)

Wicemarszałek Ryszard Terlecki:
Pani poseł Paulina Matysiak, Lewica.

Poseł Paulina Matysiak:
Panie Marszałku! Wysoka Izbo! Mam zaszczyt
przedstawić w imieniu klubu Lewicy stanowisko
w sprawie poselskiego projektu uchwały w 175. rocznicę Wiosny Ludów na ziemiach polskich.
Pod nazwą Wiosna Ludów do historii przeszedł
szereg rewolucyjnych wystąpień w całej Europie, który zatrząsł posadami powiedeńskiego ładu. Od Hiszpanii po Rumunię i od Danii po Sycylię domagano się
demokratyzacji życia publicznego, obalenia monarchii absolutnych, prawa narodów do samostanowienia,
zniesienia pańszczyzny i barier klasowych. W niektórych krajach przyniosła pozytywne i niemal natychmiastowe skutki społeczne. Węgrzy uzyskali w ramach państwa habsburskiego daleko idącą autonomię. We Francji w miejsce monarchii wprowadzono
republikę. Na ziemiach włoskich i niemieckich wykonano pierwszy krok do zjednoczenia terenów rządzonych przez różnych królów. W całej Europie zaczęto
postrzegać narody nie jako wąskie kręgi szlachty i arystokracji zazdrośnie strzegące swoich przywilejów,
ale jako grupy kulturowe zawierające w sobie cały
przekrój społeczny i klasowy. Na tym fundamencie
jest zbudowana współczesna Europa.

244

74. posiedzenie Sejmu w dniu 13 kwietnia 2023 r.

Projekt uchwały w 175. rocznicę Wiosny Ludów na ziemiach polskich

Poseł Paulina Matysiak
Na ziemiach polskich Wiosna Ludów trwała krótko i polskim rewolucjonistom nie udało się zbyt wiele osiągnąć. Wystąpienia objęły tereny zaborów austriackiego i pruskiego, a jej uczestnicy podnosili te
same hasła, które niosły się po całej Europie – wolności, równości i prawa narodów do samostanowienia. Było to ważne wydarzenie w kontekście tworzenia nowoczesnego narodu polskiego, który chociaż
znalazł się pod panowaniem różnych władców, zachował jedność. Warto dodać, że polska Wiosna Ludów
jest jednym z niewielu przykładów żywego wydarzenia historycznego, które nie jest związane z pamięcią
historyczną ziem dawnego zaboru rosyjskiego, która
zdominowała polską pamięć historyczną. Tym bardziej warto dbać o pamięć o Wiośnie Ludów.
Dziedzictwo Wiosny Ludów, dziedzictwo walki
o prawo narodów do samostanowienia, dziedzictwo
walki za wolność waszą i naszą jest żywe do dzisiaj.
Widzimy je w masowym i bezwarunkowym wsparciu,
jakiego polskie społeczeństwo udziela walczącej Ukrainie. Widzimy je w walce przeciwko autorytaryzmowi
w Białorusi. Widzimy je w niezgodzie na imperializm,
autorytaryzm i wyzysk.
Lewica od stuleci stoi pod sztandarem walki za
wolność waszą i naszą. Pod tym sztandarem stał Kościuszko, pod tym sztandarem stał Traugutt, pod
tym sztandarem stał Piłsudski, bohaterowie, z których do dzisiaj słusznie jesteśmy dumni. Dlatego
z pełnym przekonaniem zagłosujemy za tym projektem uchwały. Dziękuję. (Oklaski)
(Poseł Grzegorz Braun: Brawo, panie pośle sprawozdawco.)

Wicemarszałek Ryszard Terlecki:
Bardzo dziękuję.
Pan poseł Jarosław Rzepa, Koalicja Polska.

dyskryminowaną, zmagającą się z wieloma trudnościami.
Ogólnoeuropejski charakter Wiosny Ludów świetnie pokazuje, jak wydarzenia w jednym kraju mogą
być inspiracją dla innych. Wiosna Ludów jest wydarzeniem pokazującym, że rzeczywistość można zmienić, wystarczy tylko mieć odpowiednią determinację
i umiejętność zjednoczenia się w potrzebie.
W czerwcu 1848 r. powstała Liga Polska. Jej działania zmierzały w kierunku pogłębienia świadomości
narodowej, wspierania chłopów, reorganizacji pracy
na roli, ochrony polskiej ziemi przed całkowitym
przejęciem przez Niemców, pracy oświatowej. Mimo
swego legalnego charakteru Liga Polska została rozwiązana w 1850 r. W jej miejsce powstały tajne lub
półlegalne organizacje. Organizacja ta jest świetnym
przykładem na to, że Polacy potrafią połączyć siły,
kiedy istnieje potrzeba.
Mimo iż Wiosna Ludów nie przyniosła zwycięstwa
w żadnym z państw, to zapoczątkowała szereg istotnych procesów, do których np. w Polsce należy zaliczyć podważenie systemu Świętego Przymierza,
zmniejszenie znaczenia arystokracji, wzrost znaczenia burżuazji, likwidację pańszczyzny czy rozszerzenie praw obywatelskich.
Jednym z ważniejszych postulatów, jakie wywalczyła Polska, było również zachowanie języka polskiego w urzędach, kościołach, szkołach czy sądach.
Przeciw germanizacji największy bój stoczyły obszary Pomorza, Warmii i Mazur oraz Śląska. Jak widać,
dla Polaków Wiosna Ludów nie była walką o poprawę
życia w państwie, ale o państwo.
Uważam, że w 175. rocznicę Wiosny Ludów powinniśmy uczcić odwagę, wolę walki, siłę Polaków. Powinniśmy także przede wszystkim pamiętać o wszystkich
poległych walczących o to, by było lepiej.
Klub Koalicji Polskiej – Polskiego Stronnictwa
Ludowego oczywiście poprze tę uchwałę. Dziękuję
bardzo.

Wicemarszałek Ryszard Terlecki:
Poseł Jarosław Rzepa:
Panie Marszałku! Wysoka Izbo! Każdy, kto uczęszczał na lekcje historii, zna znaczenie Wiosny Ludów
zarówno dla Polski, jak i Europy. To wydarzenie było
pierwszą ogólnoeuropejską rewolucją. Oprócz haseł
społecznych i politycznych pojawiły się postulaty narodowe. Podważało to system ustalony na kongresie
wiedeńskim strzeżonym przez Święte Przymierze.
Zjednoczenie się i wspólna walka z systemem wymagały odwagi i współpracy. Fakt buntu różnych narodowości był tylko jednym z wielu dowodów złych zasad systemowych panujących w tamtych czasach. Dla
Polski ten czas był szczególnie ważny, ponieważ Wiosna Ludów była dla nas dążeniem m.in. do odzyskania niepodległości, wolności słowa czy do uwłaszczenia chłopów, którzy od wieków byli grupą często

Pan poseł Grzegorz Braun, Konfederacja.

Poseł Grzegorz Braun:
Chwała bohaterom, hańba prowokatorom! We
wszystkich aktach insurekcyjnych, rewolucyjnych inspirowanych, nie ma co owijać w bawełnę, przez rozmaite
służby i loże, także w XVIII i XIX w. jest w praktyce
nożowniczo-sztyletniczej ohydny wątek rewolucyjny,
w niektórych momentach, zdaje się, wręcz konstytutywny. Nie darmo Marks z Engelsem z wielką nadzieją patrzyli w tę stronę i mówili: na Polaków zawsze
możemy liczyć, bo wiedzieli, że żeby zwyciężyła rewolucja, potrzebna jest najpierw wojna, a żeby wojna
rozgorzała na kontynencie, to potrzebna jest jakaś
podpałka. Polacy zawsze byli chętną podpałką.

74. posiedzenie Sejmu w dniu 13 kwietnia 2023 r.

Projekt uchwały w 175. rocznicę Wiosny Ludów na ziemiach polskich

Poseł Grzegorz Braun
Co do was, szanowni autorzy, sprawozdawcy reprezentujący lewicę z prawej strony tej sali, nieznośne jest to wasze podpieranie się przodkami i tymi
często dzielnymi, choć niebacznymi powstańcami.
Nieznośne jest wycieranie sobie gąb PiS-owskich różnymi świętościami i świetnościami naszej historii.
Mówię „nieznośne” w dniu w którym, w poprzednim
punkcie, procedowaliśmy nad ustawą o służbie cywilnej, która ma być lustrowana, a tego samego dnia,
parę godzin wcześniej nominujecie, robi to premier
Morawiecki, do Rady Nadzorczej BGK tajnego współpracownika Służby Bezpieczeństwa – Kujdę, zapewne z poręki i rekomendacji prezesa Kaczyńskiego.
Więc wszystko to jest załgane, wszystko to jest w waszych ustach i waszych papierach fałszywe. Na dodatek odzywają się cymbały z lewej strony tej sali, lewica z lewej, i na waszą hipokryzję oni odpowiadają
brednią i urojeniem historycznym. Ignorancja króluje, ignorancja króluje w tej sali…
(Poseł Jarosław Rzepa: Pan nie obraża nikogo.)
Wyzywam na pojedynek, porozmawiajmy o Wiośnie Ludów, porozmawiajmy o powstaniu poznańskim. Panie pośle sprawozdawco miły, już do kolekcji
swoich uchwał niech pan lepiej opiewa to powstanie
wielkopolskie z połowy XVII w., bo tam przynajmniej
katolicy protestantów tłukli, w tym zdaje się wnuka
czy syna Rejowego, który razem ze Szwedami łupił
kościoły. (Dzwonek) Niech pan tym się zajmie.
Oczywiście z pozoru niekontrowersyjna uchwała,
ale ile bredni…
(Wicemarszałek wyłącza mikrofon, poseł przemawia
przy wyłączonym mikrofonie)

Wicemarszałek Ryszard Terlecki:
Pan poseł Michał Gramatyka, Polska 2050.
(Głos z sali: Przeproś.)
(Poseł Grzegorz Braun: Kobieta ignorantka, mężczyzna ignorant, nie ma o czym…)

Poseł Michał Gramatyka:
Szanowny Panie Marszałku! Wysoka Izbo! Wiele
rzeczy już padło z tej mównicy na temat przedłożenia
rzeczy potrzebnych i rzeczy niepotrzebnych. Chciałem wspomnieć jeszcze jeden wątek. Te wydarzenia
z 1848 r. miały też ogromny wpływ na kształtowanie
się polskiego ducha narodowego na Śląsku, na moim
ukochanym Śląsku. Po raz pierwszy w historii w powszechnych wyborach, zarówno do parlamentu berlińskiego, jak i do parlamentu ogólnoniemieckiego we
Frankfurcie nad Menem wybrano wtedy polskojęzycznych posłów – przedstawicieli chłopów i rzemieślników. Na 24 deputowanych tylko siedmiu reprezentowało szlachtę czy zamożne mieszczaństwo. Było to
znaczące odstępstwo, znaczący krok naprzód wobec

245

wszelkich poprzednich wyborów. Zarówno po niemieckiej, jak i po austriackiej stronie Śląska te protesty miały charakter stricte chłopski. Podnoszono
postulaty zniesienia pańszczyzny, domagano się swobód obywatelskich. Co ważne, językiem tych protestów był język polski, a może nawet bardziej język
śląski, bo to po śląsku mówili mieszkańcy tamtych
ziem. Ten sam język, którego Polska uporczywie nie
chce uznać, mimo że z ostatniego spisu powszechnego wynika, że posługuje się nim na co dzień prawie
0,5 mln osób.
Polska 2050 Szymona Hołowni oczywiście poprze
to przedłożenie, a ja, korzystając z okazji, chciałbym
podziękować tym wszystkim, którzy pielęgnują takie
wydarzenia z historii mojej małej ojczyzny ze szczególnym uwzględnieniem redaktorów portalu Ślązag.
pl za pielęgnowanie tradycji i przypominanie, jak na
Śląsku rodziła i utrwalała się polskość. Bardzo dziękuję. (Oklaski)

Wicemarszałek Ryszard Terlecki:
Pani poseł Joanna Senyszyn.

Poseł Joanna Senyszyn:
Wysoka Izbo! Powiedziano już dużo, by i uzasadnić uchwałę, i ją skrytykować, a że słuchaczy na sali
sejmowej garstka, to powiem tylko, że Koło Parlamentarne Lewicy Demokratycznej popiera poselski
projekt uchwały w 175. rocznicę Wiosny Ludów na
ziemiach polskich. Dziękuję za uwagę.

Wicemarszałek Ryszard Terlecki:
Lista posłów zapisanych do głosu została wyczerpana.
W tym wypadku zrezygnujemy z pytań.
Zamykam dyskusję.
(Głos z sali: Przecież są zgłoszenia.)
Do głosowania nad tym projektem uchwały przystąpimy w bloku głosowań.
(Poseł Grzegorz Braun: Panie marszałku, jakimże
to prawem kaduka uniemożliwia mi pan zadanie
pytania?)
Prawem regulaminu Sejmu, panie pośle.
(Poseł Grzegorz Braun: Brawo, duch iście rewolucyjny.)
Przystępujemy do rozpatrzenia punktu 20.
porządku dziennego: Wniosek o wyrażenie wotum nieufności wobec Ministra Edukacji i Nauki
– Przemysława Czarnka (druki nr 3032 i 3156).
Proszę przedstawiciela wnioskodawców panią poseł Krystynę Szumilas o przedstawienie uzasadnienia wniosku.

246

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Poseł Krystyna Szumilas:
Panie Marszałku! Wysoka Izbo! Na każdym spotkaniu, gdziekolwiek jesteśmy, słyszymy od ludzi:
minister Czarnek musi odejść. (Oklaski) Nie chcemy,
aby niszczył przyszłość naszych dzieci i wnuków.
Protestujemy przeciwko indoktrynacji i upolitycznieniu szkoły, przeciwko marnym płacom nauczycieli,
przeciwko traktowaniu edukacji jako łupu politycznego PiS i trampoliny do osobistej politycznej kariery ministra. To mówią ludzie. Dlatego złożyliśmy ten
wniosek i podpisały się pod nim wszystkie kluby
i koła opozycji demokratycznej, bo dla nas jest to projekt obywatelski, bo proszą nas o to obywatele, których pan minister i posłowie PiS nie chcą słuchać.
Wysoka Izbo! Jest wiele zarzutów uzasadniających konieczność odwołania ministra Czarnka. Nie
jest to jedynie program willa+, w ramach którego
miliony złotych z polskiej edukacji pan minister przekazał na wille dla swoich, choć przyznaję, że jest to
program wyjątkowo bulwersujący, szczególnie w sytuacji, w której obywatele latami czekają na swoje
pierwsze mieszkanie, a program mieszkaniowy PiS
okazał się jedną wielką klapą.
Są też inne grzechy pana ministra. Przypomnę
chociażby zrujnowanie prestiżu zawodu nauczyciela,
ustalenie na poziomie płacy minimalnej pensji nauczycieli początkujących w zawodzie. Uprzedzając
atak pana ministra, zapytam: Dlaczego choć przez
8 lat podnosicie wynagrodzenia nauczycieli, to ich
pensja jest coraz marniejsza, a wykonywanie tego
zawodu staje się upokorzeniem? Odpowiedź jest jedna: to nie dobro ucznia jest priorytetem dla ministra,
a program partii i wykonywanie go za wszelką cenę
i wbrew wszelkiemu rozsądkowi. Bo choć minister
głośno krzyczy: Precz z komuną, to myśli i działa
zgodnie z filozofią tamtego systemu i z hasłem: Program partii programem narodu.
Prezes Kaczyński powiedział kiedyś: Musimy walczyć o duszę każdego Polaka. I minister Czarnek walczy. Chce wychować przyszłego wyborcę PiS. Temu ma
służyć ideologizacja programów nauczania, likwidacja wiedzy o społeczeństwie oraz przepychanie fatalnego, ksenofobicznego podręcznika do HiT pana Roszkowskiego, notabene byłego europosła PiS. Temu ma
służyć próba postawienia ponad rodzicami i nauczycielami politycznego kuratora oświaty. Na szczęście
lex Czarnek zostało dwukrotnie zawetowane przez
pana prezydenta.
Przypomnę też inne słowa prezesa: gdybyśmy
przyjęli założenia czysto moralne, to niczego byśmy
nie mieli, i kryjącą się za nimi tęsknotę związaną
z zapewnieniem materialnego zaplecza dla partii,
stąd program willa+, stąd rozdawanie pieniędzy na
badania, drenowanie budżetu państwa bez żadnych
reguł i zasad. I jeszcze jedno: język, którego używa
pan minister, język konfrontacji i wykluczenia. Zamiast szacunku, kultury osobistej, tolerancji i empatii nasze dzieci i wnuki doświadczają języka agresji
i stygmatyzacji, odbierają od ministra lekcję, że dla

osiągnięcia celów politycznych można manipulować,
kłamać i obrażać, poniżać i dyskredytować tych, którzy mają inne zdanie. Nie chcemy oglądać tragicznych skutków takiego podejścia do wychowania. Dlatego minister Czarnek musi odejść. (Oklaski)

Wicemarszałek Ryszard Terlecki:
Proszę kolejnego przedstawiciela wnioskodawców
panią poseł Agnieszkę Dziemianowicz-Bąk o przedstawienie uzasadnienia wniosku.

Poseł Agnieszka Dziemianowicz-Bąk:
Czarnek musi odejść…
(Głos z sali: Ha, ha, ha!)
…mówią dziś zgodnie uczniowie, studenci, nauczyciele i rodzice.

Wicemarszałek Ryszard Terlecki:
Do lustra popatrzy.

Poseł Agnieszka Dziemianowicz-Bąk:
Czarnek musi odejść – mówi 70% Polek i Polaków.
Dwie na trzy osoby w Polsce nie chcą Czarnka na
stanowisku ministra edukacji i nauki i to w ich imieniu jest ten wniosek. Dlatego nie będę dziś mówić do
pana, panie ministrze, bo nie dla pana dziś jesteśmy.
Jestem tutaj dla uczniów, rodziców, nauczycieli i wszystkich tych, którzy nie mogą już patrzeć, jak niszczy
pan polską szkołę, drugi dom dla milionów polskich
dzieci.
Ten wniosek to głos młodych, was, uczniów i uczennic, bo dla nas młodzi mają głos. Słyszymy was i słuchamy. Nie chcecie obowiązkowej religii. Nie chcecie
się uczyć z partyjnego podręcznika do HiT-u. Nie
chcecie szczucia na mniejszości. Nie chcecie czytać
obraźliwych i nienaukowych bzdur o in vitro. I nie
chcecie Czarnka jako ministra. Ten wniosek jest
w waszym imieniu. I w waszym, drogie nauczycielki
i nauczyciele, którzy za swoją ciężką i ważną pracę
wciąż otrzymujecie upokarzająco niskie pensje. W państwie PiS trudno zarabiać mniej niż początkujący
nauczyciel. 2845 zł na rękę – tego nawet nie da się
komentować. Nic dziwnego, że w ten rok szkolny weszliśmy bez ok. 70 tys. nauczycieli.
Mówię dziś dla was i w waszym imieniu, drodzy
rodzice, którzy ze strachem patrzycie na policyjne
statystyki samobójstw i prób samobójczych. W zeszłym roku odebrało sobie życie aż 156 dzieci, w tym
sześcioro poniżej 12. roku życia. Dziecięcych prób
samobójczych było aż 2031. Nie ma słów, by wyrazić
żal za każdą z tych młodych osób. Przynajmniej części z tych tragedii można było uniknąć. Mogła im

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Poseł Agnieszka Dziemianowicz-Bąk
zapobiec polska szkoła, gdyby tylko oferowała młodym wsparcie psychologiczne z prawdziwego zdarzenia, godnie opłacanych specjalistów, psychologów
dostępnych zawsze wtedy, kiedy są potrzebni. Na ich
zatrudnienie samorządy potrzebują pieniędzy, ale
Czarnek nie zawraca sobie głowy wciąż niewystarczającą subwencją oświatową, bo zbyt jest zajęty
pompowaniem kasy do fundacji kolegów.
Jestem tu dla was, młode dziewczyny, drogie
uczennice, które macie dość słuchania, jak Czarnek
was obraża, jak wmawia wam niezdrowy tryb życia,
jak chce was, i tylko was, odchudzać. Jakby sprawiało mu jakąś obleśną przyjemność upokarzanie i wpędzanie was w kompleksy.
Wniosek o odwołanie Czarnka to także wasz
wniosek, drodzy maturzyści, którzy jeszcze na kilka
miesięcy przed egzaminami nie mieliście pojęcia, na
jakich zasadach będziecie je zdawać, bo szkoła Czarnka jest pogrążona w permanentnym chaosie.
Mówię także w imieniu dyrektorów, gospodarzy
szkół, których Czarnek uporczywie próbuje a to straszyć więzieniem, a to zamieniać w strażników partyjnej linii w szkole.
Ten wniosek jest w imieniu wszystkich przyzwoitych ludzi, których oburza to, że Czarnek lekką
ręką rozdaje dziesiątki nie swoich milionów swoim
partyjnym kolegom, i to w czasie, gdy ponad 300 tys.
dzieci wciąż żyje w skrajnym ubóstwie, w biedzie
i w głodzie, które zagrażają ich życiu i zdrowiu. Na
bezpłatny szkolny posiłek dla takich dzieci Czarnek
pieniędzy nie znajduje, ale znajduje na apartamenty
w Lublinie i willę na Mokotowie dla swoich kumpli
z partii i parafii.
Ten wniosek jest w imieniu wszystkich tych,
dla których polska szkoła, tak jak Polska, to skarb,
o który trzeba dbać. Dla Czarnka Polska to skarbonka, z której bezczelnie i łapczywie podkrada pieniądze polskich dzieci.
Czarnek musi odejść za krzywdy wyrządzane
uczniom, nauczycielom i rodzicom. Obiecuję, że odejdzie. Nawet jeżeli nie stanie się to dziś, to już za kilka miesięcy, po wyborach, polska edukacja odzyska
wolność, oddech i otwartość. Zbudujemy szkołę godnie opłacanych nauczycieli i bezpiecznych uczniów,
szkołę bez indoktrynacji, bez religii i księdza, ale
z dostępnym psychologiem i stomatologiem, szkołę,
która nauczy, nakarmi i udzieli wsparcia, szkołę patrzącą w przyszłość, przygotowującą do dorosłego
życia w pracy i w rodzinie. Bo taka szkoła się wam,
uczniowie, nauczyciele i rodzice, po prostu należy.
(Oklaski)

Wicemarszałek Ryszard Terlecki:
Proszę kolejnego przedstawiciela wnioskodawców
pana posła Dariusza Klimczaka o przedstawienie
uzasadnienia.

247

Poseł Dariusz Klimczak:
Wysoka Izbo! Jest bardzo wiele powodów, dla których należy odwołać pana ministra Czarnka. To jest
przede wszystkim fatalny język, którym się pan posługuje. To jest brak tolerancji, którym pan emanuje.
To jest upolitycznienie szkoły. To jest bubel w postaci podręcznika do HiT-u. To są złe relacje z nauczycielami. To są złe relacje z otoczeniem szkoły. To jest
nagonka na Związek Nauczycielstwa Polskiego. Powodów naprawdę jest bardzo wiele, nawet ta kropla,
która przelała czarę goryczy, czyli afera willa+. Ale
tę czarę pan konsekwentnie zapełniał bardzo wieloma błędami, które od początku pan popełniał. My
zagłosowaliśmy i podpisaliśmy się pod tym, żeby
pana odwołać, jeszcze z jednego bardzo ważnego powodu. Ponieważ nie zajmuje się pan tym, czym potrzeba. Jest naprawdę masa wyzwań w polskiej edukacji, w wychowaniu, w nauce, które pan nie wiadomo dlaczego pomija, ignoruje albo chyba najzwyczajniej w świecie nie ma żadnego pomysłu, jak z tym
problemem dać sobie radę. Jeżeli pan nie ma pomysłów, jak w systemowy sposób likwidować problemy
polskiej oświaty i polskiej nauki, to proszę skorzystać
z programów demokratycznej opozycji albo przynajmniej zacząć realizować program swojej partii. Tak
naprawdę nikomu nie wiadomo, dlaczego Prawo i Sprawiedliwość nie realizuje jednego ze swoich podstawowych postulatów, czyli wprowadzenia gabinetów
stomatologicznych do szkół. Pan jest trzecim ministrem edukacji. Niech pan odpowie na pytanie, dlaczego żaden z was nie spełnił tej obietnicy, którą
przed wyborami składała pani premier Beata Szydło.
Mówiła nie tylko o gabinetach stomatologicznych, ale
także gabinetach lekarskich w szkołach. Dlaczego
tego nie zrealizowaliście? (Oklaski) Co to jest? Obietnica–? Taki program realizujecie?
(Poseł Urszula Rusecka: Te, co zlikwidowaliście…)
Mogę panu podsunąć pomysł. Jest przedstawiony
przez klub PSL, Koalicji Polskiej. Nasz poseł doktor
stomatologii Radosław Lubczyk opracował program
dużo prostszy i łatwiejszy do zrealizowania: szkoła
u stomatologa. Możecie go zrealizować. My jak tylko
wygramy wybory, wspólnie z pozostałymi partiami
demokratycznej opozycji taki program wprowadzimy. Bo bardzo potrzebna jest opieka stomatologiczna dla szkół.
O kwestiach programowych powiem jeszcze w swoim wystąpieniu klubowym, ale problemem są finanse. Na nie narzekają samorządowcy, organy prowadzące, dyrektorzy szkół. Problem jest z subwencją
oświatową, która nie wystarcza w bardzo wielu miejscach nawet na opłacenie wynagrodzeń nauczycieli.
Proszę nie opowiadać, że nominalnie wzrosła ilość
pieniędzy przeznaczana na subwencję oświatową, bo
problem pozostaje ten sam. Cóż z tego, że przybyło
pieniędzy, skoro dalej mamy te same kłopoty finansowe? To samo jest przecież w służbie zdrowia. I tam
wzrosła ilość pieniędzy z naszych składek, ale mamy

248

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Poseł Dariusz Klimczak
dłuższe kolejki do lekarzy i większe zadłużenie szpitali. Wszędzie popełniacie ten sam błąd. Resztę kwestii przedstawię w wystąpieniu klubowym. Dziękuję
bardzo. (Oklaski)

Wicemarszałek Ryszard Terlecki:
Proszę przedstawiciela wnioskodawców pana posła Michała Gramatykę o przedstawienie uzasadnienia wniosku.

Poseł Michał Gramatyka:
Panie Ministrze Czarnku! Na koniec przedstawię
kilka cytatów, głównie z pana: Niekiedy istnieje konieczność zastosowania przymusu fizycznego, w tym
kary cielesnej. Konieczność wydaje się oczywista. Kto
kocha naprawdę, ten karci surowo. Albo inny cytat:
Obrzydlistwa, zepsucie, deprawacja, niemoralne postępowanie. Skończmy słuchać idiotyzmów o jakichś
prawach człowieka, o jakiejś równości. Ci ludzie nie
są równi normalnym ludziom.
W szczególnie słabych momentach tego szaleństwa odwołuje się pan do sił nadprzyrodzonych: Szatan uderza w rodzinę. Jeśli ją zniszczy, zniszczy naród. Wreszcie przechodzę do mojego ulubionego cytatu,
jeśli chodzi o poziom absurdu w pańskich wypowiedziach: cała ta ideologia LGBT wyrasta z marksizmu,
z tego samego korzenia co niemiecki, hitlerowski
narodowy socjalizm, który jest odpowiedzialny za
wszelkie zło wojny, za mordowanie powstańców.
(Głos z sali: Bo to prawda.)
Mam wrażenie, że kompletnie nie interesuje pana
to, co mówi nauka, tradycja, Kościół, polska konstytucja. Ludziom, którzy są nieheteronormatywni, zarzuca pan wynaturzenie. Wprost, bez żadnej żenady
nazywa ich pan zboczeńcami albo dewiantami tak,
jakby to były prawdziwe problemy. 55 tys. polskich
Niemców, dzieci polskich Niemców wbrew podpisanym przez Polskę konwencjom zostało przez pańską
decyzję pozbawionych możliwości nauki języka ojczystego. Dla pana to przecież żaden problem.
1/4 uczniów w Polsce musi pobierać korepetycje.
Kosztuje to rodziców niemal 3,5 mld zł rocznie. Wychodzi 723 zł na jednego ucznia. Dla pana to żaden
problem. Pan woli grzmieć na swoich dewiantów czy
wynaturzeńców. Mam wrażenie, że fundamenty naszego społeczeństwa, naszej tradycji, kultury, równość ludzi wobec prawa albo zakaz dyskryminacji nie
mają dla pana żadnego znaczenia, że tkwi pan w mroku swoich przekonań, nie chcąc zobaczyć świata wokoło. Możemy wybaczyć dziecku, że boi się ciemności,
ale zupełnie inaczej wygląda sprawa, gdy dorosły
człowiek obawia się światła.
Panie Ministrze! Jest mi po prostu wstyd, gdy
ktoś głoszący takie poglądy, posługujący się takim

słownictwem reprezentuje Rzeczpospolitą Polską. Po
prostu wstydzę się tego, że pełni pan ten urząd. Mam
nadzieję, że dziś jest ostatni dzień, w którym pan go
pełni. (Oklaski)

Wicemarszałek Ryszard Terlecki:
Proszę pana posła Tomasza Zielińskiego o przedstawienie opinii Komisji Edukacji, Nauki i Młodzieży.

Poseł Sprawozdawca Tomasz Zieliński:
Panie Marszałku! Wysoka Izbo! Mam zaszczyt
przedstawić opinię Komisji Edukacji, Nauki i Młodzieży…
(Poseł Krystyna Skowrońska: Ma pan zaszczyt.)
…w sprawie poselskiego wniosku o wyrażenie wotum nieufności wobec ministra edukacji i nauki
Przemysława Czarnka, druk nr 3032.
Marszałek Sejmu zgodnie z art. 116 ust. 2 regulaminu Sejmu w dniu 24 lutego 2023 r. skierowała
powyższy wniosek do Komisji Edukacji, Nauki i Młodzieży w celu zaopiniowania.
Na posiedzeniu komisji w dniu wczorajszym odbyła się dyskusja nad złożonym wnioskiem. Wniosek
uzasadniali przedstawiciele wnioskodawców z trzech
klubów. Były to Koalicja Obywatelska, Lewica i PSL
– Koalicja Polska. Następnie odbyła się debata nad
wnioskiem, podczas której posłowie opozycji przedstawiali swoje argumenty, krytykując ministra edukacji i nauki oraz całe ministerstwo. Oprócz przedstawienia zarzutów zawartych w samym wniosku
zarzucono ministrowi m.in. brak odpowiedniej liczby
świetlic i stołówek w szkołach, to, że uczniowie potrzebują licznych korepetycji, dopuszczenie do użytku podręcznika „Historia i teraźniejszość”, a także
sformułowano różnego rodzaju oskarżenia, zarzucając ministrowi np. spisienie polskiej szkoły, cokolwiek
by to miało znaczyć.
Przedstawiciele klubu Prawo i Sprawiedliwość
w swoich wypowiedziach wskazywali na to, że wniosek o wotum nieufności zawiera nieprawdziwe informacje i w wielu wypadkach oparty jest na insynuacjach. Posłowie zwrócili uwagę na liczne błędy merytoryczne i rzeczowe zawarte we wniosku, jednocześnie podając w wątpliwość to, czy 122 posłów, którzy
podpisali się pod wnioskiem, zapoznało się z jego
treścią. Posłowie wskazali m.in. następujące błędy:
pomylono kwotę udzielonego dofinansowania z programów ministra, która wynosi nie 130 mln zł, ale
170 mln zł, pomylono liczbę wakatów nauczycielskich
w bieżącym roku szkolnym, która wynosi nie 70 tys.,
ale 8 tys., co stanowi 1% liczby wszystkich nauczycieli,
pomylono rok szkolny – teraz jest rok szkolny 2022/2023,
a nie rok szkolny 2021/2022.
(Poseł Joanna Borowiak: Szkolne błędy. Do szkoły.)
(Poseł Adam Szłapka: Mądrego miło posłuchać.)

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Poseł Sprawozdawca Tomasz Zieliński
To wy to podpisaliście. (Oklaski)
(Poseł Joanna Borowiak: Trzeba się uczyć, panie
pośle.)
Poczekajmy, poczekajmy.
W tekście dotyczącym o wotum nieufności przywołano uczelnię, która nie istnieje – Katolicki Uniwersytet Lubuski. (Oklaski)
(Głos z sali: Ha, ha, ha!)
(Głos z sali: Brawo!)
(Głos z sali: Minister Czarnek nie odpowiada za
waszą edukację.)
Po posłach głos zabrał Tomasz Rzymkowski, sekretarz stanu w Ministerstwie Edukacji i Nauki,
który się nie zgodził z zarzutami opozycji i przedstawił dane dotyczące m.in. rekordowego wzrostu subwencji oświatowej za rządów Prawa i Sprawiedliwości, który tylko w tym roku wyniósł 11 mld zł w porównaniu do 2022 r., wzrostu wynagrodzeń nauczycieli, ze szczególnym uwzględnieniem nauczycieli
młodych, rekordowego wzrostu nakładów na pomoc
psychologiczno-pedagogiczną, dzięki któremu w bieżącym roku szkolnym zostanie zrealizowanych 3 mln
dodatkowych godzin pomocy psychologiczno-pedagogicznej dla uczniów w szkole. (Oklaski)
(Głos z sali: Brawo!)
Minister Tomasz Rzymkowski ocenił wniosek
o wotum nieufności także pod względem językowym. Sam naliczył w nim 38 błędów stylistycznych,
merytorycznych, interpunkcyjnych i ortograficznych.
(Oklaski)
(Głos z sali: Brawo!)
(Głos z sali: Do szkoły!)
Wysoki Sejmie! Komisja Edukacji i Nauki Młodzieży po rozpatrzeniu tego wniosku na posiedzeniu
w dniu 12 kwietnia 2023 r. postanowiła przedłożony
wniosek zaopiniować negatywnie. Dziękuję bardzo.
(Oklaski)
(Głos z sali: Brawo!)

Wicemarszałek Ryszard Terlecki:
Dziękuję, panie pośle.
Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowych oświadczeń
w imieniu kół.
Otwieram dyskusję.
Przypominam, że zgodnie z art. 116 ust. 1a regulaminu Sejmu po wyczerpaniu listy mówców głos
może zabrać tylko prezes Rady Ministrów oraz minister edukacji i nauki. Nie są dopuszczalne pytania
jako odrębny element debaty.
Jako pierwsza w tej debacie głos ma pani poseł
Mirosława Stachowiak-Różecka, Prawo i Sprawiedliwość. (Oklaski)

249

Poseł Mirosława Stachowiak-Różecka:
Panie Marszałku! Szanowni Państwo! Jak zauważył mój przedmówca, treść tego wotum zawiera sporo błędów, pomyłek i takich rzeczy. Wycisnęłam kilka
zdań, żeby było o czym z państwem porozmawiać, do
których się odniosę.
Piszecie państwo w tym wniosku, że minister
Czarnek odmawiał współpracy ze związkami zawodowymi. Od czasu objęcia stanowiska ministra
przez Przemysława Czarnka odbyło się 21 spotkań
ze związkami w ramach Zespołu do spraw statusu
zawodowego pracowników oświaty. Ciekawostka,
pan prezes Broniarz zaszczycił swoją obecnością
członków zespołu jedynie dwa razy. Zatem pytam,
kto komu odmawia współpracy i dialogu, kto kogo
lekceważy.
Piszecie państwo we wniosku, że wedle danych
ZNP brakowało w systemie aż 70 tys. nauczycieli,
a dalej piszecie, że brakowało 20 tys. wakatów. To
w końcu, szanowni państwo, ilu tych nauczycieli i ile
wakatów czy etatów? Pomogę państwu na przyszłość.
Nie trzeba pytać ZNP, bo może ci zajęci są liczeniem
zaginionych beczek. Wiecie, z czym.
(Głos z sali: Whisky.)
To bez trudu można sprawdzić na stronach kuratoriów. Wiedzieliście o tym? Nie zaglądacie, bo waszym zdaniem od kliknięcia w klawiaturę hasła „kuratorium” odpadają palce. Z tych informacji wiemy,
że brakuje 8 tys. wakatów, co stanowi niespełna 1%
ogólnej liczby etatów nauczycielskich, z czego połowa
to oferty dla pedagogów, pedagogów specjalnych,
psychologów i terapeutów w związku z wprowadzeniem od 1 września standaryzacji zatrudnienia
tychże. Zatem mamy 20 tys. nowych dodatkowych
etatów dla psychologów i specjalistów, na co przeznaczamy 2 mld 400 tys. zł. 180 mln przeznaczamy
na dodatkowe 3 mln godzin pomocy psychologiczno-pedagogicznej. (Oklaski)
Piszecie państwo jeszcze o tym, że dyrektorzy są
zmuszeni prosić o pomoc emerytowanych nauczycieli
i emerytowane nauczycielki. Teraz emeryt po sześćdziesiątce nie jest zdolny do pracy? Zapomnieliście, że
nie byłby emerytem, gdybyście rządzili. Dzięki nam
teraz pracuje, jak chce. I faktycznie dyrektor może go
uprzejmie o pomoc poprosić. (Oklaski)
(Głos z sali: Brawo!)
Oczywiście Prawo oświatowe. Boli was Prawo
oświatowe regulujące obecność funkcjonowania organizacji pozarządowych w szkole. Krótko, po przeczytaniu tego uzasadnienia jestem przekonana o jednym
w tej sprawie. Uwierzyliście państwo we własne kłamstwa, które suflowaliście na ten temat. Wy o pozbawianiu rodziców praw, a tam chodziło o uznanie ich
praw.
Dalej piszecie: po agresji Federacji Rosyjskiej na
Ukrainę. Na marginesie: To już jest po agresji? Nie
wiem, o co chodzi, ale pozwolę sobie zauważyć, że
wojna Rosji z Ukrainą niestety trwa nadal. Dalej
piszecie, że ministerstwo powinno współpracować.

250

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Poseł Mirosława Stachowiak-Różecka
Oczywiście współpracuje, szanowni państwo. Zabrakłoby mi czasu, gdybym nawet wasz wzięła, żeby
wymienić wszystko, co ministerstwo robi w tej sprawie, więc wymienię tylko kilka rzeczy: zwiększenie
limitów uczniów w oddziałach, zwiększenie liczby
godzin przeznaczonych na nauczanie języka polskiego, objęcie uczniów z Ukrainy pomocą materialną,
ułatwienie zatrudnienia na stanowisku pomocy nauczyciela dla obywateli Ukrainy.
Krytykujecie koszty delegacji służbowych, ale komentarz w tej sprawie sobie podaruję.
Wreszcie programy. Międzypokoleniowe centra
edukacji, na które ministerstwo przeznacza blisko
20 mln. Mowa o budowaniu więzi społecznych, rozwijaniu współpracy międzypokoleniowej, ale dla was
to jakieś zacofane pomysły. Międzypokoleniowa współpraca? Po co to komu? Szanowni państwo, wolicie
z warszawskiego ratusza finansować np. fundację
edukacji seksualnej i takie projekty jak „Projekt
test” i „Męskie branie” z poradami w stylu, cytuję:
bezpieczniej jest przyjmować chemię doustnie niż
wciągać nosem; żeby zmieniać miejsce wkłuć, idąc
w stronę serca. To jest oczywiście, cudzysłów, przeciwdziałanie narkomanii. Organizacja otrzymała
w ostatnich latach prawie 4 mln z warszawskiego
ratusza. W mediach dużo o tym możecie sobie państwo poczytać.
(Głos z sali: Wy to macie zboczone zainteresowania.)
Rozwój potencjału infrastrukturalnego – 40 mln.
Pozwólcie państwo, tak bardzo chcecie się o tym dowiedzieć, co mamy na ten temat do powiedzenia.
Cytuję, co wy tam piszecie: wątpliwości co do rzetelności alokacji budzi fakt, że zdecydowana ich większość trafiła do organizacji związanych z Kościołem
katolickim. Jak związane z Kościołem, to nierzetelne. Jak w resorcie kultury, panie ministrze, rozstrzygną konkurs na zabytki, to nie na kościoły, bo katolickie. Wedle takiego rozumowania trzeba by z programu ochrony zabytków wykluczyć kościoły, bo to
jest waszym zdaniem faworyzowanie. Szanowni
państwo, tu już chyba są potrzebne egzorcyzmy.
(Poseł Joanna Borowiak: A tacy tolerancyjni podobno jesteście.)
Patriotyczne i prawicowe – złe.
Piszecie, że alokacja publicznych pieniędzy jest
nietransparentna. (Dzwonek) Np. takie gimnastyczne stowarzyszenie z Lublina wam przeszkadza.
(Głos z sali: Czas się skończył. Czas minął.)
Powstało w 1906 r. Zanim larum podniesiecie…
(Poruszenie na sali)

Wicemarszałek Ryszard Terlecki:
Pani poseł, dziękuję bardzo.

Poseł Mirosława Stachowiak-Różecka:
Skończę.
Zapoznajcie się z jego historią, działalnością sportową, niepodległą. Mówiąc krótko, panie ministrze, obecność w gronie działaczy tej organizacji to zaszczyt, to
kawałek lubelskich dziejów. Tak że gratuluję.

Wicemarszałek Ryszard Terlecki:
Pani poseł, dziękuję bardzo.

Poseł Mirosława Stachowiak-Różecka:
Ostatnie zdanie na zakończenie.
(Wypowiedź poza mikrofonem)
To trzeba było nie przeszkadzać. Nie wrzeszczeć.

Wicemarszałek Ryszard Terlecki:
Pani poseł, proszę skończyć swoje wystąpienie.

Poseł Mirosława Stachowiak-Różecka:
Kończę. Ostatnie zdanie.
(Głos z sali: Przyciski się zacięły.)
Szanowni Państwo! Serwowaliście przez lata
szkołę, która miała właśnie serwować usługi edukacyjne, głównie te przydatne. Podcięliście autorytety,
więzi międzyludzkiej wspólnoty i dzisiaj powiem wam
krótko, na koniec: obronimy dziś Przemysława Czarnka, a w przyszłej kadencji wspólnie nadal będziemy
przywracać szkołę opartą na wartościach, szkołę solidarną. (Burzliwe oklaski)
(Głos z sali: Brawo!)
(Głos z sali: Minuta dziesięć, panie marszałku –
pamiętamy.)

Wicemarszałek Ryszard Terlecki:
Będę zmuszony przedstawicielom klubów opozycyjnych doliczać minutę.
Bardzo proszę, pani poseł Katarzyna Lubnauer.

Poseł Katarzyna Lubnauer:
Panie i Panowie Posłowie! Panie Marszałku! Pan
minister Czarnek jest, można powiedzieć, kwintesencją rządów PiS-u: niekompetentny (Poruszenie na
sali), traktujący pieniądze publiczne jak własny folwark, ideologicznie zacietrzewiony, pełen pogardy dla
kobiet i mniejszości. (Oklaski)
(Głos z sali: Prawda!)

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Poseł Katarzyna Lubnauer
Minister Czarnek traktuje edukację jak pole walki ideologicznej, jako miejsce, gdzie można szczuć
jednych Polaków na drugich…
(Poseł Zbigniew Dolata: Co ci tam napisali?)
…rodziców na nauczycieli, mężczyzn na kobiety,
wszystkich na dzieci z in vitro czy na osoby LGBT.
Traktuje przy tym plecy uczniów jak stopień do dalszej kariery politycznej. Nigdy w tym nie chodzi
o Polskę, o uczniów, o rodziców, o nauczycieli, zawsze
chodzi o jego interes lub interes PiS-u.
(Głos z sali: Nie pleć. Nie bredź.)
Główne grzechy ministra Czarnka. Nauczyciele,
z którymi się spotykamy, mówią wręcz o upodleniu,
upokorzeniu, jeśli chodzi o ich płace. Nauczyciel, który pójdzie 1 września pierwszy raz do szkoły, dostanie pensję 90 zł większą niż minimum, niż płaca
minimalna, ale nauczyciel u szczytu swojej kariery…
(Głos z sali: Za was było zero.)
…dostanie 1,25 płacy minimalnej. Zaznaczmy, że
w roku 2015 to nauczyciel zaczynający pracę dostawał 1,3 płacy minimalnej. (Oklaski) Gdyby chcieć dać
teraz tyle nauczycielowi zaczynającemu pracę, to byłoby to 4716 zł, a nie 3690 zł. Takie to są proporcje.
(Poruszenie na sali, dzwonek)
(Poseł Barbara Bartuś: A ile płaca minimalna wynosiła?)
Kolejne grzechy. Traktuje on pieniądze publiczne
jak pieniądze, które można dać swoim kolegom na
interesy swojego środowiska politycznego: willa+,
5 mln dla Fundacji Polska Wielki Projekt, fundacji
europosła Krasnodębskiego.
(Poseł Urszula Rusecka: Bo Polska jest wielkim
projektem.)
Następne – 4,5 mln dla fundacji, gdzie fundatorem jest człowiek z Kancelarii Prezydenta. Kolejne
pieniądze to 500 tys. zł dla fundacji, która została
założona na 3 dni przez złożeniem papierów. I tak
traktowane są pieniądze publiczne – jak te, które
można dać swoim.
Kolejna kwestia – badania bez konkursów. Przyszedł pan Kurzępa? Nie widzę go na sali. 7,5 mln na
badania dla dwóch uniwersytetów.
(Poseł Zbigniew Dolata: Zakazać badań. Jak
przyjdzie Platforma, nie będzie żadnych badań.)
I zaznaczmy bardzo wyraźnie – po pierwsze, badania dotyczące życia seksualnego trzynasto-, czternastolatków, spożywania przez nich narkotyków
twardych, kwestii ich religijności, ale powiem więcej,
bez konkursu, bez recenzentów, z wolnej ręki, po prostu dlatego że się tak podobało panu ministrowi.
Kolejne 7,5 mln na christianofobię w Polsce dla
kolejnej uczelni, tym razem katolickiego uniwersytetu im. kardynała Wyszyńskiego. Dla Rydzyka najwięcej ze wszystkich ministerstw – 2,1 mln zł. Po prostu
im się wszystkim zależy.
HiT Roszkowskiego, ideologiczny, partyjny, nie
nazwę tego podręcznikiem, bo się na podręcznik nie
nadaje, i powiedzmy jasno, przepychany w sposób

251

brutalny przez recenzje. Nawet jak recenzja była negatywna, to najwyżej powołano nowego recenzenta.
Na szczęście uczniowie i nauczyciele go odrzucili
i nikt z niego nie chce się uczyć. Powiedzmy jasno,
tam właśnie uderzaliście w osoby urodzone z in vitro,
traktując je jak gorszych ludzi.
(Poseł Teresa Wargocka: Nie gadaj głupot.)
Powiem więcej – subwencja. Pan minister Czarnek uwielbia się chwalić tym, że subwencja wzrosła.
Zapomniał tylko dodać, że w roku 2015 ta subwencja
wynosiła 2,2% PKB, a teraz wynosi już tylko 1,93.
Co to oznacza? Oznacza to tyle, że zaoszczędził w tym
roku na subwencji tyle, że mógł dać te 8 mld, które
dał przez ostatnich kilka lat, z 1 roku. Na tyle okradł
samorządy.
(Poseł Bożena Borys-Szopa: Ale pani poseł, ciszej
i niżej.)
Ostatnia kwestia. Lex Czarnek 1 i lex Czarnek 2
– próba zastępowania decyzji rodziców przez decyzje
pani kurator Nowak, politycznej, nie tylko nienawistnej, co obrażającej jeszcze w dodatku wszystkie środowiska, m.in. środowisko LGBT. Ona miała decydować, a nie rodzice, na jakie zajęcia mogą lub nie mogą
chodzić uczniowie w polskich szkołach.
(Poseł Teresa Wargocka: Wyście nawet nie pytali
rodziców.)
Ponad 70% Polaków chce odwołania ministra
Czarnka, nie tylko za willę+, za całokształt. Za to,
jaka jest polska szkoła, jak w małym stopniu pomaga
uczniom, jaki jest ich stan psychiczny, jak wygląda
sytuacja, jeśli chodzi o ich zdrowie psychiczne i jeśli
chodzi o przeładowane programy. 44% Polaków uważa, że to jest najgorszy minister od 18 lat. (Oklaski)
34% nie ma zdania, więc jeżeli na to spojrzymy, to
naprawdę wygląda to koszmarnie.
Wiecie co, gdyby istniało takie prawo (Dzwonek),
to ministra Czarnka należałoby wsadzić do więzienia
za profanację polskiej szkoły. Szkoda, że nie istnieje.
(Oklaski)

Wicemarszałek Ryszard Terlecki:
Pan poseł Marcin Kulasek, Lewica.

Poseł Marcin Kulasek:
Panie Marszałku! Wysoka Izbo! Przemysław Czarnek niszczy polską edukację od przedszkola do uniwersytetu. Rozpocznijmy od jego najstarszych ofiar.
Polską naukę i szkolnictwo wyższe trawią cztery
choroby – grantoza, punktoza, czarnkoza i bieda.
(Wesołość na sali) Ustanowienie uczelni badawczych
bez dodatkowego finansowania z budżetu państwa
skutkuje tym, że mniejsze uniwersytety i politechniki stają do nierównej walki o środki na badania.
Granty badawcze Narodowego Centrum Nauki z reguły zdobywają badacze z dużych ośrodków, co

252

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Poseł Marcin Kulasek
utrwala istniejący podział na Polskę A i B w dziedzinie nauki. Samo umiędzynarodowienie dorobku i badań nie skutkuje wzrostem znaczenia polskiej nauki
na świecie. Polskie uczelnie nie zyskują w międzynarodowych rankingach. To by było pokrótce o grantozie i punktozie.
Teraz będzie o czarnkozie. Czym się objawia? Gdy
15 uczelni w Polsce wsparło udział swoich studentek
i studentów w protestach po orzeczeniu trybunału
pani Przyłębskiej w sprawie aborcji, minister Czarnek zapowiedział wstrzymanie środków na badania
dla tych ośrodków. Resort nauki zaatakował też autonomię uczelni wyższych. Teraz każda decyzja uczelnianych komisji dyscyplinarnych może być uchylona
przez resort nauki.
Pominę publicystyczne krucjaty ministra Czarnka, nie warto o tym mówić. Przejdę do ostatniej,
czwartej choroby, do biedy. Pracownicy nauki i szkolnictwa wyższego od lat nie otrzymywali uczciwych
podwyżek.
(Głos z sali: Czy są nieuczciwe podwyżki?)
Od 1 lipca 2023 r. pensja minimalna w Polsce będzie wynosiła 3600 zł brutto, a więc asystent na uniwersytecie będzie zarabiał o 5 zł brutto więcej. To
skandal. (Poruszenie na sali, oklaski)
(Głos z sali: Skandal!)
Stypendia. Na Uniwersytecie Warmińsko-Mazurskim kwota stypendium socjalnego waha się między
110 zł a 1050 zł. To kwota, za którą trudno utrzymać
się w mieście wojewódzkim. Niektórzy jednak żyją
jak pączki w maśle. Adam Glapiński dostaje dodatkowe
6 tys. zł za zasiadanie w Akademii Kopernikańskiej.
Nawet nie zauważy tych pieniędzy na swoim koncie,
a polscy naukowcy widzą pustkę w swoich portfelach.
Dlatego jako Lewica domagamy się 20-procentowych
podwyżek dla ludzi nauki i nauczycieli akademickich.
(Oklaski)
(Głos z sali: Brawo!)
Nie dla Czarnka. Tak dla wolności badań naukowych. Tak dla godnych płac. (Oklaski)
(Głos z sali: Brawo!)

Wicemarszałek Ryszard Terlecki:
Pani poseł Katarzyna Kretkowska, Lewica.

Poseł Katarzyna Kretkowska:
Panie Marszałku! Wysoka Izbo! Panowie i Panie
Posłanki! Ilu z państwa chciałoby, by nauczycielem
waszego dziecka był Przemysław Czarnek? (Poruszenie na sali)
(Głosy z sali: Uuu…)
(Głosy z sali: Ja, ja.)
(Głosy z sali: My, my.)

Widzę kilka rąk, może kilkanaście. Mniej niż 5%
tej Izby akceptuje ministra Czarnka w roli wychowawcy młodego pokolenia.
(Poseł Joanna Borowiak: A jak to pani policzyła?)
To najlepiej, najbardziej syntetycznie oddaje kwalifikacje ministra Czarnka do kierowania polską edukacją. Z wypowiedzi i działań ministra Czarnka, ignoranckich, zadufanych, podszytych butą, pogardą skrywającą kompleksy, jakieś fobie, wyłania się obraz antyministra, ponura karykatura szefa resortu edukacji.
Minister tchórzy, nie przychodzi na posiedzenia komisji, unika konfrontacji z rzeczywistością, z problemami, z własnymi ograniczeniami. Zamiast tego kreuje
w mediach pseudonaukowy świat zagrożeń jakimiś wyimaginowanymi ideologiami, przed którymi jak absurdalny samozwańczy Don Kichot chce chronić polską młodzież. Swoim kabotynizmem wywołuje zażenowanie także we własnym obozie politycznym.
Zdumiewa zatem nie tyle dyletantyzm i bufonada
samego ministra, ile fakt tolerowania takiej osoby na
czele resortu edukacji przez Zjednoczoną Prawicę.
Mimo wszystko to zdumiewa, gdyż wydaje się, że
w państwa obozie politycznym znajdą się osoby, którym po prostu zależy na edukacji. Ministrowi Czarnkowi zależy jedynie na samym sobie.
Polskie szkoły i polskie przedszkola nie są ani prawicowe, ani lewicowe, nie mają politycznych barw.
(Oklaski) Mają one natomiast olbrzymie nierozwiązane problemy. Słusznie oddane samorządom, są jednak pozbawione należnego finansowania z budżetu
państwa. Przemysław Czarnek nie potrafi o takie
finansowanie zabiegać. (Dzwonek) Tylko na wydatki
bieżące polskich szkół brakuje w tym roku 38 mld zł.
Na zrekompensowanie inflacji polskim nauczycielom
brakuje kolejnych 15 mld zł…
(Głos z sali: Dziękuję.)
(Głos z sali: Brawo!)
(Poseł Joanna Borowiak: Skończyła się kartka.)
(Głos z sali: Ha, ha, ha!)
Samorządy dojone przez Polski Ład nie są już
w stanie same uzupełniać własnymi dochodami luki
w subwencji oświatowej spowodowanej przez rząd
PiS-u. Minister Czarnek zamiast zająć się tym czym
należy: przeciążonymi, spauperyzowanymi nauczycielami, przeciążonymi uczniami, przeciążonymi programami, przeciążonymi budynkami szkół, wreszcie
przeciążonymi rodzicami, wygłasza bzdurne ideologiczne tyrady…
(Głos z sali: Co ty powiesz?)
…atakuje organizacje społeczne, antagonizuje
całe środowisko oświatowe.
Panie Posłanki i Posłowie PiS-u! Spójrzcie prawdzie w oczy. Miejcie odwagę…
(Wicemarszałek wyłącza mikrofon, poseł przemawia przy wyłączonym mikrofonie, oklaski)

Wicemarszałek Ryszard Terlecki:
Dziękuję bardzo.
Pan poseł Dariusz Klimczak, Koalicja Polska.

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Poseł Dariusz Klimczak:
Wysoka Izbo! Warto zauważyć, że kiedy moja poprzedniczka zapytała, kto na tej sali chciałby, żeby
nauczycielem jego dzieci był minister Czarnek, to
nawet po stronie PiS-u nie podnosili rąk. (Oklaski)
(Poseł Zbigniew Dolata: 90% powiedziało: my.)
Wysoka Izbo! Jakimi cechami powinien wyróżniać się człowiek, który chciałby być dobrym ministrem edukacji i nauki. W moim przekonaniu powinien to być przede wszystkim człowiek empatyczny,
tolerancyjny, komunikatywny. To powinien być człowiek, który z jednej strony rozumie innowacyjność…
(Poruszenie na sali, dzwonek)
(Poseł Zbigniew Dolata: Dariusz, nareszcie mówisz prawdę.)
…ale z drugiej strony także rozumie tradycje, konserwatyzm. To powinien być człowiek, który potrafi
to zbilansować i uszanować poglądy każdego ucznia,
każdego studenta. Z drugiej strony to powinien być
człowiek, który daje gwarancje, że kiedy posyłam swoje dziecko do szkoły, to to dziecko idzie w miejsce, które jest jego przyszłością, w miejsce, które zapewnia mu
bezpieczeństwo. Czy pan minister Czarnek dysponuje
takimi cechami czy takimi umiejętnościami? (Dzwonek) Oczywiście nie.
(Głos z sali: Tak.)
Panie Ministrze! W moim przekonaniu jest pan
chodzącym leksykonem wszystkich tych cech i zachowań, których nie powinien mieć minister edukacji
i nauki. (Oklaski)
Kiedy obserwuję pana pracę, jestem na 100% pewien, że resortem edukacji i nauki lepiej pokierowałby ChatGPT. A wie pan dlaczego? Bo sztuczna inteligencja z tego czatu na pewno nie wypuściłaby takiego bubla jak podręcznik do HiT, który stygmatyzuje dzieci, które urodziły się dzięki metodzie in vitro. (Oklaski) Nawet sztuczna inteligencja ma więcej
kultury słowa i bycia niż pan. Nawet sztuczna inteligencja z tego czatu nie dopuściłaby do kompromitującej afery willa+, która przelała czarę goryczy. Bo
to dlatego się teraz spotykamy w tej miłej atmosferze.
Panie Ministrze! Z panem jest jeden problem. Zamiast dbać o rozwój szkoły, próbuje ją pan kontrolować. Zamiast dbać o rozwój nauki, próbuje pan również ją kontrolować. Zmarnował pan mnóstwo czasu
na forsowanie zwiększenia uprawnień nadzoru pedagogicznego kuratorów nad szkołą, co de facto było
zwiększeniem nadzoru politycznego. To był pana
błąd. Zderzył się pan nawet z prezydentem Dudą, ale
niczego pana to nie nauczyło.
Pana polityka nie potrafi odpowiedzieć na podstawowe problemy, z którymi przychodzą i nauczyciele,
i samorządowcy, i rodzice, i organy założycielskie,
a problemy przecież pan zna, są dwa podstawowe.
Pierwszy stanowi program nauczania, który jest niewłaściwy, przeładowany. Druga sprawa to są finanse.
Panie ministrze, przecież pan wie, że trzeba koniecznie zreformować program nauczania. W polskiej
szkole wciąż nie uczy się pracy zespołowej, myślenia

253

projektowego, nie uczy się, jak uczeń ma radzić sobie
w świecie, który jest przepełniony konkurencyjnością. Przecież ci ludzie wyjdą ze szkoły i będą musieli żyć w świecie pełnym konkurencyjności. W tej
szkole trzeba wreszcie zacząć uczyć, jak odróżniać
dobro od zła, fejk od prawdy, jak radzić sobie z wszechobecnym hejtem. Polska nie przygotowuje ucznia do
życia w XXI w., nie uczy, jak korzystać z tego, co daje
XXI w., i jak ustrzec się przed tym, co jest zagrożeniem XXI w. (Oklaski)
(Poseł Zbigniew Dolata: Co to znaczy?)
I przede wszystkim trzeba skończyć z przeładowanym programem. Panie ministrze, dlaczego w Polsce uczymy, koncentrujemy się na nauce odróżniania
rozmnażania roślin nago- i okrytonasiennych, a nie
uczy się ucznia, jak napisać umowę? Przecież ten
człowiek, który skończy szkołę średnią, będzie musiał napisać umowę. Czy on zawsze musi ją ściągać
z Internetu? Czy uczymy dzisiaj w szkole takich
umiejętności praktycznego odnalezienia się w życiu?
Następny problem stanowią finanse. Panie ministrze, czy ma pan świadomość, dlaczego ludzi tak
zabolała afera willa+? Otóż z jednej strony ludzie
widzą, że w polskiej szkole wciąż piszczy bieda,
a z drugiej strony pan szerokim gestem rozdaje miliony i wille. To widzą nauczyciele, którzy stają na
głowie, żeby zdobyć dodatkowe środki na zajęcia dla
uczniów, na przygotowanie ich do egzaminów, do
konkursów. Oni tego nie dostają, a widzą, że książę
edukacji szerokim gestem rozdaje miliony i wille.
(Oklaski) To jest nie do pomyślenia. To bulwersuje
ludzi, także rodziców, którzy codziennie po pracy zamieniają się w taksówkarzy i wożą swoje dzieci od
nauczyciela do nauczyciela na korepetycje. (Dzwonek)
Płacą z własnej kieszeni, bo żeby dziecko nauczyło
się języka obcego, po zajęciach w szkole podstawowej
trzeba jechać na korepetycje. Myśli pan, że to się rodzicom podoba? Nie podoba się. Chodzi tu też o rodziców, którzy mają młodsze dzieci. Takie dzieci kończą lekcje o godz. 12.00. Co z nimi zrobić? Z pracy
wraca się o godz. 16.00–17.00. Jeżeli jest świetlica, to
pół biedy, ale co się dzieje w tych świetlicach… Czy
minister zapewnił systemowe rozwiązanie dotyczące
tego, co się dzieje w świetlicach? Przecież tam jest
przepalany czas. A dlaczego tam nie ma nauki języka, nie ma zajęć dodatkowych czy korepetycji? Dlaczego nikt o tym nie pomyślał przez tyle lat?
(Poseł Urszula Rusecka: Ale przecież rządziliście
tyle lat.)
Panie Ministrze! Musi pan odejść. Nie wiem, czy
odwołamy pana dzisiaj, czy nie, ale…
(Wicemarszałek wyłącza mikrofon, poseł przemawia
przy wyłączonym mikrofonie, oklaski)

Wicemarszałek Ryszard Terlecki:
Proszę bardzo, pan poseł Robert Winnicki, Konfederacja.

254

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Poseł Robert Winnicki:
Panie Marszałku! Wysoka Izbo! Panie Ministrze!
Polskie szkolnictwo, polski system edukacji to jest
system, w którym od lat dzieje się źle, w którym
wszyscy się męczą. Męczą się rodzice, męczą się nauczyciele, męczą się uczniowie. Wszyscy są niezadowoleni z wyników, a biurokracja jest przepotężna.
Tak naprawdę jest to system, który wymaga radykalnych, gruntownych zmian. I to, co zaproponował pan,
co zaproponowały wasze rządy – bo tu trzeba podsumować tak naprawdę 8 lat – w kwestii systemu edukacji, to wszystko to jest to samo, co było, tylko jeszcze bardziej. Sądzicie, że jak tę chatkę z łyka poświęcicie wodą święconą i byle jak zatkniecie biało-czerwoną flagę, to stanie się to dobrze działającym system edukacji? Otóż tak nie jest i nie będzie. (Oklaski)
Waszym problemem jest to, że nie wierzycie w polskich rodziców, polskich uczniów ani polskich nauczycieli.
(Poseł Zbigniew Dolata: Bo w Boga wierzymy.)
Gdybyście bowiem wierzyli w to, że nauczyciele
są zdolni do racjonalnego nauczania, to dawno zlikwidowalibyście ten relikt, który blokuje dobre zmiany w edukacji, jakim jest Karta Nauczyciela. (Oklaski) Czy się stoi, czy się leży, tyle samo się należy.
Ten, co uczy fatalnie, dostaje tyle samo co ten, co
uczy bardzo dobrze.
(Poseł Piotr Kaleta: Tak jak z posłami.)
To jest po prostu absurd. Karta Nauczyciela – do
likwidacji od zaraz, biurokracja – do likwidacji od
zaraz. Uwolnić potencjał polskiej nauki i polskiego
szkolnictwa potrafi tylko ten, kto ma odwagę reformować. Czy przez 8 lat zlikwidowaliście pokoje nauczycielskie, te bunkry ZNP i „Gazety Wyborczej”?
Oczywiście nie. Wy ten system petryfikujecie. Czy
zrobiliście coś, żeby pseudonauka gender studies
przestała być finansowana z polskiego budżetu?
Oczywiście nie. Wy potraficie dużo gadać. Pan minister jest specem od tego, żeby wzniecać tumany kurzu (Oklaski), z których absolutnie nic nie wynika.
Nic nie wynika z tego, że bijecie non stop pianę, że
machacie flagą, że robicie ze św. Jana Pawła II jedną
wielką kremówkę, bo tak go portretujecie. Ślizgacie
się po powierzchni tego, co w Polsce narodowe
i chrześcijańskie, a tak naprawdę jesteście przaśni do
bólu. Nie ma w was pasji (Oklaski), nie ma w was tego
wszystkiego, co pociąga młodzież, co mogłoby rzeczywiście dać młodzieży jakieś konserwatywne odbicie.
Jesteśmy 30 lat… Mamy jedno pokolenie mniej zdeprawowane, niż to było na Zachodzie. Przez te 30 lat
ani Kościół, którego pan jest też w jakimś sensie reprezentantem jako profesor KUL, ani wy (Dzwonek)
nic nie wyciągnęliście z doświadczeń Zachodu, jak
robić konserwatyzm, który jest atrakcyjny, jak robić
konserwatyzm, który jest skuteczny, jak robić konserwatyzm, który jest odważny i nie boi się radykalnych zmian. Wy po prostu przebimbaliście te 8 lat,
a polska szkoła jak była dziadowska, tak jest dziadowska. (Oklaski)

Wicemarszałek Ryszard Terlecki:
Pan poseł Tomasz Zimoch, Polska 2050.

Poseł Tomasz Zimoch:
Panie Marszałku! Wysoki Sejmie! Panie Ministrze! Pewnie za kilka minut będzie pan krzyczał
z tej mównicy i atakował opozycję. To łatwe. Łatwe
też jest ironicznie się uśmiechać, a obserwuję pana
od kilku minut. Ale, panie ministrze, trudne byłoby
wyjście do stojących przed Sejmem młodych ludzi. Od
wielu minut krzyczą: Czarnek out! Tyle że pan nie
potrafi rozmawiać z młodymi, nie ma pan na to odwagi.
(Poseł Joanna Borowiak: A kto ich przyprowadził?)
Strajkujący Ludwik mówi tak: Chcę odwołania
ministra Czarnka, aby edukacja w szkole przestała
kojarzyć się z twardą podstawą programową, łamaniem praw uczniowskich czy brakiem szacunku dla
uczniów, nauczycieli i rodziców.
Protestuje przeciwko panu Tosia: Minister Czarnek nie zrobił nic dobrego dla edukacji. Jego zmiany
nie są dla dobra ucznia, a wyłącznie dla dobra jego
samego. Zamiast sprawiać – martwi się Tosia – że
będę nabywała umiejętności i wiedzę, którą później
wykorzystam, sprawia, że jestem zestresowana i cały
czas żyję w niepewności.
Paulina, uczennica III klasy jednego z warszawskich liceów, stoi przed Sejmem z transparentem:
Czarnek, oddaj mi szkołę. Poseł sprawozdawca pewnie powie, że Paulina się myli.
Tomek z Wrocławia mówi tak: Minister Czarnek
swoje poglądy stawia nad nauką. Mam dość ciągłego
spychania szkoły do roli instytucji służącej do indoktrynowania dzieci. Chcę szkoły stawiającej na uczenie krytycznego myślenia i korzystania z nowoczesnych technologii.
Mateusz dodaje: Ministrem edukacji nie może być
osoba naładowana ideologicznie. Niedopuszczalne
jest, żeby nazywał pan ludzi ideologią i dzielił ich na
normalnych i nienormalnych.
Dość takiego ministra ma też Maciej. Jego zdaniem minister edukacji powinien być opiekunem
szkoły i jej sojusznikiem, sojusznikiem uczniów i nauczycieli. Pan Czarnek jest tego zaprzeczeniem. Tworzy szkołę czarno-białą, na siłę wytyczając ścieżkę
edukacji, którą my nie chcemy iść.
Ale, panie ministrze, przeciwko panu protestują
również rodzice. Wystawiają panu rachunek. Czy pan
wie, że 25% uczniów w Polsce pobiera korepetycje? Mikołaj Marcela, autor książki „Dlaczego szkoła cię wkurza i jak ją przetrwać”, uważa wprawdzie, że nie korepetycje są wielkim problemem, ale skostniała struktura polskiej szkoły, która podcina uczniom skrzydła
i pozbawia ich wolnego czasu. W roku 2021­/2022 Polacy wydali na korepetycje ponad 4 mln zł, a to naprawdę
zaniżony wynik. W obecnym roku szkolnym kwota ta
będzie podobno dwukrotnie większa.

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Poseł Tomasz Zimoch
Panie Ministrze! Przedstawiam panu ten rachunek, proszę mu się przyjrzeć. A przede wszystkim
niech pan nabierze odwagi, przestanie się ironicznie
uśmiechać w Sejmie (Dzwonek), niech pan wyjdzie do
strajkującej młodzieży i porozmawia wreszcie z młodymi na temat szkoły.

Wicemarszałek Ryszard Terlecki:

bo kto kocha naprawdę, ten karci surowo. Tak więc
nie pozostaje mi nic innego jak życzyć panu, panie
ministrze, dużo miłości i trochę, naprawdę chociaż
trochę refleksji nad tym, co pan mówi. Dziękuję bardzo. (Oklaski)
(Głos z sali: Brawo! Bardzo ładnie.)

Wicemarszałek Ryszard Terlecki:

Pani poseł Iwona Michałek, Porozumienie.

Pani poseł Joanna Senyszyn, Lewica jakaś.
Trudno się w tym zorientować.
(Głos z sali: Ooo… Teraz będzie. Ogień!)

Poseł Iwona Michałek:

Poseł Joanna Senyszyn:

Panie Marszałku! Wysoka Izbo! Panie Ministrze…
(Poruszenie na sali)
(Głos z sali: Witamy panią minister.)
Na szczęście nie za Czarnka. No właśnie. Na szczęście nie za Czarnka.
Sprawy związane z sądownictwem, kwestie związane z in vitro, promowanie Polskiego Ładu, co do
którego Porozumienie od początku mówiło, że to jest
jeden wielki bubel. Wydawać by się mogło, że minister Czarnek to człowiek orkiestra.
(Poseł Piotr Kaleta: Przepraszam, trzeba mówić
także w imieniu Agrounii.)
Dobrze, bardzo dobrze, oczywiście. Nie wiem,
z czego pan się śmieje.
(Wypowiedź poza mikrofonem)
Z czego się pan śmieje? Nie rozumiem.
Szkoda tylko, że swojej jakże bogatej wiedzy, swoich
niebywałych wręcz kompetencji nie prezentuje w obszarze, za który jest odpowiedzialny, czyli w edukacji.
Rozdawanie pieniędzy w programie willa+, upolitycznianie szkoły oraz uderzanie np. w edukację domową,
brak dialogu ze środowiskiem pedagogicznym – to tylko niektóre z „osiągnięć” ministra Czarnka.
Tymczasem polski system edukacji wymaga gruntownej, mądrej zmiany. Nawet nie oczekujemy od
pana Czarnka, żeby sam się tym wykazał.
(Poseł Bożena Borys-Szopa: Profesora Czarnka.)
Wystarczy, żeby zaczął słuchać. Debat na temat
stanu edukacji i potrzeb zarówno dzieci, jak i pracowników było naprawdę bez liku.
Panie Ministrze! Zamiast zajmować się wyrokami
sądów, ideologiami czy zaglądaniem ludziom do łóżka,
wystarczy zacząć słuchać, co inni mają do powiedzenia
w obszarze edukacji. Ma pan gotowe rozwiązania podane na tacy. Tylko trzeba chcieć zmienić coś na lepsze. Trzeba naprawić polski system edukacji tak, aby
odpowiadał na dzisiejsze potrzeby i wyzwania.
Na zakończenie zacytuję słowa ministra Czarnka
w kwestii stosowania kar cielesnych. W tej kwestii
też pan naprawdę okazał się być ekspertem: Niekiedy
istnieje konieczność stosowania przymusu fizycznego,
w tym kary cielesnej. Następny cytat: Konieczność
stosowania tego rodzaju kar wydaje się być oczywista,

255

Minister Czarnek.
(Głos z sali: Ooo…)
Emanacja PiS-owskiej arogancji, buty, niekompetencji, prostactwa, przekrętów i zwyczajnego chamstwa. (Oklaski)
(Poseł Dariusz Piontkowski: Wysoka kultura weszła na mównicę.)
W demokratycznym państwie już dawno z hukiem wyleciałby z rządu, ale do PiS-owskiego pasuje
jak ulał, bo u Kaczyńskiego wszyscy tacy sami. Jaki
pan, taki kram. (Oklaski) Czarnek dostał misję zniszczenia nie tylko polskiej szkoły, ale przede wszystkim
polskiego narodu i państwa (Wesołość na sali), bo
takie będą Rzeczypospolite, jakie ich młodzieży chowanie, a w Czarnkowej szkole ma być chowanie nie
na obywatela Rzeczypospolitej XXI w., ale na obywatela zaściankowego XIX-wiecznego Kaczystanu, na
przemocowego Polaka katolika i pełną cnót niewieścich matkę Polkę. Może to próba wymuszenia na
innych własnego niespełnionego marzenia, bo sam
ma żonę, która robi naukową karierę, i dwoje dzieci.
A może zwyczajna obłuda, cechująca wszystkich polityków PiS.
Zachwycacie się PiS-owską szkołą, ale syn Morawieckiego studiował za granicą, córka Glińskiego,
dzieci Dworczyka i Kuchcińskiego, wnuki Macierewicza uczą się lub uczyły w prywatnych szkołach.
Przypadek? Nie sądzę. (Oklaski)
Swoją misję Czarnek realizuje z pomocą nowakopodobnych kuratorek, dudziakopodobnych ekspertów z KUL i Radia Maryja, roszkowskopodobnych
podręcznikopisarzy fałszujących i historię, i teraźniejszość. To, że misja nie przynosi skutku oczekiwanego przez PiS, zawdzięczamy wspaniałym, odważnym nauczycielom, cudownym uczniom i ich rodzicom, którzy wspólnie sprzeciwiają się upolitycznianiu
i klerykalizacji polskiej szkoły oraz zamienianiu jej
w fabrykę PiS-owskich suwerenów wyznających smoleńską religię. Należą się im podziękowania, które
składam niniejszym w imieniu Koła Parlamentarnego Lewicy Demokratycznej i w swoim własnym, jako
że przez 47 lat byłam nauczycielką akademicką na
Uniwersytecie Gdańskim.

256

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Poseł Joanna Senyszyn
Ogromna większość Polaków widzi te zagrożenia
i źle ocenia ministra Czarnka. Ale skandaliczne jest
nie tylko ideologizowanie (Dzwonek) szkoły, ale i wręcz
aferalne zarządzanie ministerialnym budżetem. Zamiast zwiększyć pensję nauczycieli i urealnić oświatową subwencję, Czarnek trwoni nasze pieniądze na
Rydzyka i funduje wille PiS-owskim poplecznikom.
Wyrzucenie Czarnka to polska racja stanu. Koło Parlamentarne Lewicy Demokratycznej popiera…
(Wicemarszałek wyłącza mikrofon, poseł przemawia
przy wyłączonym mikrofonie, oklaski)

Wicemarszałek Ryszard Terlecki:
Pan poseł Artur Dziambor, Wolnościowcy.

Poseł Artur Dziambor:
Wolnościowcy, panie marszałku.
Szanowny Państwo! Poseł sprawozdawca powiedział, że komisja edukacji rekomenduje, by odrzucić
ten wniosek, nie dopowiedział tylko, że posłowie Prawa i Sprawiedliwości ponieśli tam sromotne zwycięstwo w głosowaniu w obronie ministra Czarnka stosunkiem 19 do 19. Tak że wielkie sukcesy, wielkie
sukcesy.
(Poseł Joanna Borowiak: Ale to nie był nasz
wniosek.)
Szanowni Państwo! Wiemy doskonale, że go wybronicie. To jest oczywiste, że go wybronicie, jest was
więcej po prostu, macie 235 głosów, więc go wybronicie. Ale dobrze by było, żebyście też przy okazji
wiedzieli, jak bardzo źle robi wam ten minister i to
ministerstwo.
(Głos z sali: Bardzo dobrze robi. Bardzo dobry
minister.)
Lex Czarnek, które dwukrotnie nie przeszło – na
szczęście zostało odrzucone przez prezydenta – połączyło przeciwko wam scenę polityczną od skrajnego
lewa do skrajnego prawa razem ze wszystkimi organizacjami nauczycielskimi, ze wszystkimi organizacjami edukacyjnymi.
Szanowni Państwo! W tę sobotę, pojutrze odbywa
się w Sejmie na sali kolumnowej forum edukacyjne, na
które zjedzie się kilkanaście, kilkadziesiąt organizacji,
fundacji i stowarzyszeń, szkół prywatnych, m.in. szkół
edukacji domowej, edukacji domowej, którą minister
Czarnek chciał zabić swoimi ustawami. Zjedzie się tutaj
po to, żeby porozmawiać o alternatywnych formach
edukacji, o tym, jak mogłaby wyglądać szkoła, gdyby
ministerstwo edukacji się do niej nie wtryniało, gdyby
ministerstwo edukacji nie istniało, tak byłoby najlepiej.
Ale niestety istnieje i cały czas psuje.
Gdyby nie minister Czarnek i gdyby nie wasze,
szanowni państwo, decyzje, nie trzeba by było tego
forum organizować, ponieważ nie byłoby o czym ga-

dać, moglibyśmy się spotkać po to, żeby pochwalić,
jak doskonale jest w naszej polskiej szkole, a niestety
nie jest.
Pensje nauczycieli to jest jakiś smutny żart. Nauczyciele w tym momencie są upodleni przez tę władzę i nie widzą też żadnej szansy na to, żeby była
jakaś zmiana.
Dyskusji o urynkowieniu edukacji w ogóle nie ma,
ponieważ zdecydowaliście się utrzymać ten skostniały postkomunistyczny system w szkole. Niestety
zmiana w systemie edukacji, zmiana ministra polega
na tym, że będzie może trochę więcej Jana Pawła II
w lekturach, może trochę mniej „Ferdydurke”, może
będziemy przesuwali… Może będzie o jedną lekcję
historii więcej, o jedną lekcję matematyki mniej. Na
tym polegają wszystkie zmiany. Nie macie żadnego
pomysłu. Trwacie przy tym systemie. Nic nie zmieniacie, nie pomagacie, nie robicie absolutnie nic. Minister Czarnek jest po prostu osobą, która została
przez was wystawiona na to stanowisko. Zresztą
wiemy doskonale, że ramach nagrody pocieszenia.
On nie powinien odejść sam. Wy wszyscy powinniście
odejść. (Oklaski)

Wicemarszałek Ryszard Terlecki:
Pani poseł Hanna Gill-Piątek, poseł niezależna.

Poseł Hanna Gill-Piątek:
Wysoka Izbo! Ministerstwo edukacji przerobił na
ministerstwo płaskiej Ziemi, kuratoria na inkwizytoria, a szkoły na ideologiczne kościoły. To pan Przemysław Czarnek, minister lansu i autopromocji, z którego
śmieje się dziś cała młodzież. Jako jedynemu udało mu
się odwrócić czas i cofnąć polską oświatę z XXI w. do
XIX w. W związku z tym właśnie dzisiaj powinniśmy
odesłać go w przeszłość. Tam jest jego miejsce. (Oklaski)

Wicemarszałek Ryszard Terlecki:
Lista posłów zapisanych do głosu została wyczerpana.
Proszę teraz o zabranie głosu ministra edukacji
i nauki pana Przemysława Czarnka. (Długotrwałe
oklaski)
(Głos z sali: Brawo!)
(Głos z sali: Celebryta.)

Minister Edukacji i Nauki
Przemysław Czarnek:
Panie Marszałku! Wysoka Izbo! Proszę państwa,
po pierwsze, chcę podziękować za ten wniosek o wotum nieufności.
(Głos z sali: Naucz się go na pamięć.)

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Minister Edukacji i Nauki
Przemysław Czarnek
Tak naprawdę dziwię się, że pisała go chyba pani
Dziemianowicz-Bąk, bo ona jest przecież doktorem
nauk humanistycznych. Mamy 38 błędów na sześciu
stronach. (Wesołość na sali, oklaski) Trzeba się temu
wszystkiemu przyjrzeć. Zostawiam już to, bo wiele
na ten temat zostało powiedziane. Te błędy zostały
już oczywiście wypunktowane.
Mam kilka uwag do tego, co państwo powiedzieliście. Pani minister Michałek cytowała nie mnie…
Czy pani minister już sobie poszła?
(Głos z sali: Jest.)
Otóż pani minister cytowała nie mnie, tylko pedagogikę klasyczną. Qui bene amat, bene castigat –
kto prawdziwie miłuje, ten prawdziwie karci.
(Poseł Joanna Borowiak: Nie wiedzą tego.)
To pedagogika klasyczna. To nie ja, to był cytat.
Pani z cytatu zrobiła… Pani przypisuje go mi. Widać
taka kompetentna jest pani minister. Szkoda. (Oklaski)
Pani poseł Lubnauer. Jeżeli waszym jedynym osiągnięciem – waszym, bo przecież pani jest z tego ugrupowania, które rządziło przez 8 lat polską szkołą,
polską gospodarką i polskim życiem społecznym –
było to, że utrzymywaliście wynagrodzenie minimalne na poziomie głodowym, że Polacy otrzymywali
głodowe wynagrodzenie minimalne, które było o 100%
niższe niż teraz…
(Głos z sali: Kłamiesz!)
…to gratuluję osiągnięć. Nauczyciele też byli na
głodówkach. (Oklaski)
(Poseł Joanna Borowiak: Tak jest.)
My podnieśliśmy wynagrodzenie najmniej zarabiających o 75% w ciągu 7 lat, bo podnieśliśmy również pensję minimalną. Niech pani powie społeczeństwu, kto podnosi pensję minimalną. Pani Lubnauer? Nie. Rząd Prawa i Sprawiedliwości (Oklaski)
zgodnie ze swoją zapowiedzią…
(Głos z sali: Brawo!)
…nie zostawia Polaków w biedzie i nie zostawia
w biedzie nauczycieli. 75-procentowe podwyżki wynagrodzeń dla najmniej zarabiających nauczycieli.
Przyjmijmy… (Gwar na sali)
Pani poseł Lubnauer, na spacer to na spacerniak.
Cela+ została rozpoczęta przez pana Tuska.
(Głos z sali: Zwykły cham.)
Proszę państwa, 75-procentowe podwyżki wynagrodzenia dla nauczycieli, z czego 35% w ciągu ostatniego roku. My się generalnie państwu nie dziwimy.
Cały ten spektakl, ten teatr, który państwo odegraliście, muszę powiedzieć, że nas uspokoił. To tylko oznacza, że rzeczywiście to my mamy rację. Nie było żadnych argumentów merytorycznych, same manipulacje, same fałszerstwa i chwalenie się tym, że pensja
minimalna była o 100% niższa za rządów Platformy
Obywatelskiej. Brawo dla was. Brawo. (Oklaski)
(Głos z sali: Siła nabywcza była większa)

257

Mówię jeszcze do pani poseł Lubnauer. Pani zechciała powiedzieć o jakiejś pogardzie dla kobiet. Tak
było, tak?
(Głos z sali: Tak.)
Moje drogie przyjaciółki i koleżanki, o czym ona
mówi? Tu siedzą kobiety, pani poseł. Muszę pani powiedzieć jeszcze jedną rzecz.
(Głos z sali: Na Wróblewskiego się powołaj. On
jest specem od kobiet.)
W moim życiu są dwie osoby…
(Głos z sali: Prezes i kto?) (Wesołość na sali)
…do których mam największy respekt, największy szacunek i dla których się najbardziej staram.
Tak się składa, że obie są kobietami. To Matka Boża
i moja żona. Pani poseł mówi, że ja pogardzam kobietami. (Oklaski) Niech się pani zastanowi, szanowna
pani. Niech się pani zastanowi.
Proszę państwa, pan poseł Gramatyka powiedział,
że tkwimy w ciemnościach i dlatego trzeba pokazać
nam realny świat. Chcę teraz państwu pokazać realny
świat, bo to, że państwo napisaliście ten gniot pełen
błędów – 38 błędów na sześciu stronach – to jest jasne,
ale dlaczego tam kłamiecie? Dlaczego myślicie, że społeczeństwo tego kłamstwa nie usłyszy? Zaczynamy,
szanowni państwo, obnażanie kłamstw Platformy, PSL,
Polski 2050 i niestety Konfederacji też. Chcę się zwrócić do pana posła Winnickiego. Panie pośle, musi pan
głosować na PiS, bo my chcemy zlikwidować Kartę
Nauczyciela. Mamy to w swoim programie i będziemy
to robić na jesieni tego roku. (Oklaski) Tylko niech pan
na nas zagłosuje, panie pośle. Niech pan na nas zagłosuje, bo ja się z panem w wielu sprawach zgadzam.
Karta Nauczyciela musi zostać zlikwidowana.
Proszę państwa, cytuję: polski system edukacji,
m.in. w wyniku działań i zaniechań ministra Czarnka, znajduje się na skraju katastrofy. Proszę państwa, oto ta katastrofa.
(Głos z sali: Niech pan przeprosi…)
Dobrze, dobrze, zaraz pójdę, jeszcze chwileczkę.
(Głos z sali: Katastrofa – widzimy ją. Stoi na mównicy.)
Proszę państwa, to jest ta katastrofa. To jest, proszę państwa, wzrost subwencji oświatowej o 60% tylko
w ciągu 7 lat – o 60%.
(Głos z sali: Tak samo jak 100 tys. mieszkań.)
A chcecie państwo zobaczyć, jak wygląda wzrost
subwencji oświatowej w mieście Łodzi? W mieście
Łodzi, szanowni państwo, ten wzrost jest imponujący. Zwracam się do pana Tomasza Treli. Panie Tomaszu, niech pan spojrzy na ten wykres. Rok 2015,
ostatni rok rządów opozycji, w sumie wasz ostatni
rok rządów. W 2015 r. subwencja oświatowa w mieście Łodzi wynosiła 556 mln zł. Wie pan, ile wynosi
dzisiaj? 919. (Oklaski) I wy mówicie, że to jest edukacja na skraju upadku? Wy po prostu nawet kłamać
nie potraficie (Oklaski), przecież to są czyste dane.
To są czyste dane.
Mamy, proszę państwa, wzrost wynagrodzeń nauczycielskich. Proszę zwrócić uwagę, jeszcze raz po-

258

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Minister Edukacji i Nauki
Przemysław Czarnek
wtarzam, 76% wzrostu wynagrodzeń dla najmniej
zarabiających, bo zadbaliśmy o najmniej zarabiających. (Oklaski) Wy nie dbaliście. To są pieniądze, które w ramach subwencji, tego gigantycznego wzrostu
poszły do budżetów samorządów.
(Głos z sali: Manipulant i kłamca.)
Najlepiej zarabiający nauczyciele otrzymują wynagrodzenie o 50% wyższe, 47.
Pani poseł Szumilas, jeśli to jest manipulacja, to
niech pani powie, co samorządowcy robią z tą subwencją oświatową. Przecież subwencja oświatowa
jest co do złotówki wyliczona na podwyżki wynagrodzeń dla nauczycieli.
(Głos z sali: Tak jest!)
I ona poszła do samorządów. Jeśli więc to jest manipulacja, to co robią prezydenci Gdańska, Warszawy, Łodzi, Krakowa, Wrocławia, Poznania z tą subwencją? Marnują ją? Nie, przekazują właśnie na te
wynagrodzenia dla nauczycieli, tylko pani nie potrafi tego zrozumieć.
Jeszcze jedna rzecz – obśmiany przez was polski
ład podatkowy. Jesteśmy wdzięczni i tę wdzięczność
przekazuję Ministerstwu Finansów i panu premierowi Mateuszowi Morawieckiemu w imieniu nauczycieli. Wiecie państwo, ile dzięki zmianom podatkowym
przegłosowanym przez Prawo i Sprawiedliwość zaoszczędzili nauczyciele tylko w 2022 r. w wyniku obniżki podatków? Wiecie państwo ile? Ponad 900 mln zł
zostało w portfelach nauczycieli. (Oklaski)
(Głos z sali: Brawo!)
900 mln. Doliczcie ten prawie 1 mld do tych 11 mld
podwyżki subwencji, bo to są pieniądze, które zostały
w portfelach nauczycieli. Bo my dbamy o nauczycieli.
Wyście dziadowali na pensjach nauczycielskich, nie
my. Nie my, nie my. (Oklaski)
(Głos z sali: A ile inflacja?)
Bieda w oświacie. Jeszcze raz pokażmy: 8 mld zł
rządowych inwestycji. 8 mld zł tylko na przestrzeni
kilku ostatnich lat na inwestycje infrastrukturalne,
edukacyjne, samorządowe. Tyle samorządom dodatkowo dołożyliśmy do inwestycji edukacyjnych. (Oklaski) I wy mówicie, że edukacja jest na skraju upadku
czy że w edukacji źle się dzieje? Państwo po prostu
nie macie wstydu.
W tym wniosku kłamiecie dalej. Otóż jest tu zapisane, proszę państwa… już poza tym, że nie ma
katolickiego uniwersytetu lubuskiego. Żałuję, panie
pośle Witoldzie Czarnecki.
(Poseł Joanna Borowiak: Trzeba otworzyć.)
W Zielonej Górze jest znakomity Uniwersytet Zielonogórski, świetnie oceniany. Pan poseł jest z nim
związany, dba o niego. Dziękujemy panu posłowi bardzo mocno. (Oklaski) Ale on nie jest katolicki. Nie
szkodzi. Wam to chyba jakoś szkodzi.
Piszecie tutaj np. rzecz następującą. Piszecie mianowicie, że Przemysław Czarnek wykorzystuje swoje

stanowisko ministerialne do promowania jednego
tylko uniwersytetu i robi to na wyjazdach służbowych, proszę państwa, do Paryża i do Włoch. Tak tu
jest napisane. W Paryżu byłem po to, żeby promować
KUL, i we Włoszech byłem po to, żeby promować
KUL. Nic więcej tu nie jest napisane. A wystarczyło
zajrzeć na stronę internetową i zobaczyć – jest wydruk z tego – że w Paryżu, proszę państwa, osiągnęliśmy następujące efekty, uwaga, po kolei: zwiększenie subwencji poprzez Polską Akademię Umiejętności
z przeznaczeniem na utrzymanie Biblioteki Polskiej
w Paryżu będącej nieoficjalną ambasadą kultury polskiej we Francji.
(Głos z sali: Brawo!)
Tak, proszę państwa, pierwszy punkt programu,
który wy traktujecie jako promocję KUL-u, co też nie
byłoby niczym złym, bo to jest jedna z najstarszych
polskich uczelni. To była wizyta w polskiej bibliotece,
gdzie mamy manuskrypty Fryderyka Chopina, proszę państwa, mamy polską świętość, mamy świątynię
polskiej kultury. Tylko Lewica gardzi polską kulturą,
gardzi skarbami narodowymi. (Oklaski) Dlatego
ominęli ten punkt. Bo niby dlaczego mieliby uznać,
że przyznaliśmy od razu 1 mln zł na dofinasowanie
tej polskiej biblioteki w Paryżu?
Drugi punkt – wizyta w Szkole Polskiej im. Adama
Mickiewicza przy Ambasadzie RP w Paryżu, najstarszej polskiej placówce edukacyjnej, oraz Szkole Polskiej przy Parafii św. Genowefy, poświęcenie sztandaru szkoły. Dwie szkoły, w których uczą się setki polskich dzieci. Tylko wy gardzicie polskimi dziećmi.
Wiecie, co mi powiedzieli we Francji? Bo następna
rzecz, która miała miejsce w Paryżu, to było ogromne
spotkanie dla tłumów Polaków w ambasadzie polskiej.
Wiecie, co mi powiedzieli? Panie ministrze, zróbcie
w końcu wy coś, żeby nam się opłacało być Polakami.
Wiecie dlaczego? Dlatego że minister z rządu Platformy
Obywatelskiej, jak tam był ostatni raz i spotkał się z Polakami we Francji, w Paryżu, w ambasadzie, to powiedział: nie liczcie na nas, nie płacicie podatków w Polsce,
to my wam nic nie damy. Tak traktujecie Polaków za
granicą. (Oklaski)
(Głos z sali: Ooo…)
Macie w pogardzie Polaków za granicą i dlatego
nie napisaliście, po co byłem w Paryżu i jakie miałem
osiągnięcia.
(Głos z sali: Skandal!)
To samo w Rzymie, proszę państwa. W Rzymie
było spotkanie z ministrem edukacji Republiki Włoskiej, była konferencja „Polska i Włochy wobec kryzysów i wyzwań w sektorze ochrony zdrowia” w ambasadzie polskiej, było spotkanie z przewodniczącą
komisji spraw zagranicznych, temat dotyczący Ukrainy, temat dotyczący również dzieci ukraińskich tam,
na miejscu, i była wizyta w poliklinice Gemelli. Poliklinika Gemelli też im nie odpowiada, bo tam się
papież leczył, prawda? (Wesołość na sali) Jak się papież leczył, to też ominęli ten punkt.

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Minister Edukacji i Nauki
Przemysław Czarnek
Ale inwestycje, proszę państwa, są znane, wszystko jest oczywiste.
Natomiast wróćmy do tej wykreowanej przez was,
fikcyjnej afery, którą nazwaliście od nazwy budynku,
który Fundacja „Polska Wielki Projekt” zakupiła od
Skarbu Państwa. Rzeczywiście w ofercie było napisane: willa.
(Głos z sali: Dla swoich.)
Proszę państwa, przeznaczyliśmy 40 mln zł dla
45 organizacji na projekty edukacyjne. Uwaga, wiecie
państwo, ile przeznaczyli prezydenci Platformy Obywatelskiej i Lewicy w kilkunastu miastach wojewódzkich w Polsce z pieniędzy publicznych tylko
w 2022 r.? 1149 mln zł.
(Głos z sali: Skandal!)
Oni przeznaczyli na swoje fundacje, lewackie fundacje w dużej części, 1149 mln zł tylko w roku 2022, my
– 40 mln dla 45 organizacji na projekty edukacyjne.
Dalej. Słyszeliśmy, szanowni państwo, że podobno
tylko w samej Warszawie – żebyście państwo wiedzieli
– 313 mln zł Rafał Trzaskowski w zeszłym roku przeznaczył na fundacje i stowarzyszenia.
(Poseł Sławomir Nitras: Na przedszkola i żłobki,
człowieku.)
Proszę państwa, szanowni nauczyciele warszawscy, idźcie do…
Na spacer na spacerniak, panie Nitras. Cela+ jest
otwarta przez Tuska. Proszę siadać i słuchać. (Gwar
na sali)
(Poseł Sławomir Nitras: Niby profesor, a prostak
i cham.)
Gdyby Rafał Trzaskowski z 313 mln zł połowę
przeznaczył nie na lewackie organizacje, tylko na
podwyżki wynagrodzeń dla nauczycieli w Warszawie, to te podwyżki byłyby jeszcze o 5% wyższe.
A gdyby w ogóle tych 313 mln na te lewackie organizacje nie przeznaczał, to podwyżki dla nauczycieli
w Warszawie byłyby o 10% wyższe. Dlaczego tego nie
robi? Bo finansuje te lewackie organizacje.
Teraz, proszę państwa, uwaga.
(Wypowiedź poza mikrofonem)
Zaraz panu powiem, co ja gadam, najlepsze przed
nami. (Wesołość na sali, oklaski)
Otóż wy krytykowaliście nasz program, który wy
kreowaliście. Pani Kinga Gajewska na jednym ze
spotkań mówiła, że trafiło im się jak ślepej kurze
ziarno. Jak kura ślepa, to nawet ziarna dobrze nie
widziała. (Wesołość na sali) Tak jest, pani poseł.
Otóż, szanowna pani, szanowni państwo, przeczytajmy kilka naszych projektów edukacyjnych w ramach tego programu.
(Głos z sali: To jest minister edukacji? To jest
cham.)
Na przykład zakup wyposażenia, wyposażenia do
szkół działających w Ostrowie Lubelskim, zakup autobusu oraz wyposażenia ruchomego; zakup instrumentów dla Nałęczowskiego Ośrodka Kultury dla

259

dzieci początkujących i średniozaawansowanych; zakup wyposażenia dla XXI liceum ogólnokształcącego, zakup sprzętu niezbędnego do realizacji zadań
związanych z organizacją zajęć; szereg innych znakomitych projektów stricte edukacyjnych, zakup wyposażenia dla niepublicznego przedszkola z oddziałami zamiejscowymi. Wszystkie nasze projekty są
projektami edukacyjnymi.
(Głos z sali: Nieprawda, to zakupy nieruchomości.)
Uwaga, uwaga, uwaga! Na co przeznaczano pieniądze – 1149 mln zł tylko w 2022 r. w miastach zarządzanych przez Platformę Obywatelską? Proszę się skupić
– uwaga! Projekt: córy warszawskie – siedlisko feministyczne – 1 mln zł, Teraz Poliż; projekt: walka z wykluczeniem, wieloletnia współpraca ze stałym finansowaniem – uwaga – fundacja właścicieli sex shopów z akcesoriami dla gejów fetyszystów. (Wesołość na sali) Uwaga,
to nie koniec! To wszystko w ramach tego 1149 mln zł.
To jest na stronach internetowych tych miast. Uwaga!
Rozpowszechnianie wiedzy na temat branży usług seksualnych i sytuacji pracownic i pracowników seksualnych w Polsce, uznanie pracy seksualnej za pracę,
sprzeciwianie się jakiejkolwiek formie kryminalizacji
pracy seksualnej – projekt za 1 mln zł, tyle pan prezydent m.st. Warszawy przeznaczył. Dalej, projekt: męskie branie, projekt test, spot reklamowy inscenizujący
seks homoseksualny – 3,7 mln zł.
(Głos z sali: Skandal!)
I społeczna instytucja kultury prowadzona przez
„Krytykę Polityczną”, skrajnie lewicową – 5,7 mln zł.
Ale nie tylko Warszawa, niestety. Nie popisał się
również tutaj Lublin. W Lublinie, proszę państwa,
na Galerię Labirynt, skrajnie lewacką, przeznacza
się z pieniędzy miejskich 2 mln zł. Wiecie na co? Na
wystawę fotografii mężczyzn wcielających się w psy
oraz specjalny występ – taniec erotyczny w ubraniu
lateksowym. (Poruszenie na sali) Ludzie, was się
trzeba bać! Was się trzeba bać! (Oklaski) Was się boją
Polacy. Was się boją dzieci. Dlatego dziękujemy pani
marszałek Witek…
(Część posłów uderza w pulpity)
…za ratowanie polskich dzieci, za wspieranie rodziców i ochronę dzieci. Chrońmy dzieci i wspierajmy
rodziców, bo ich się trzeba bać. Gdyby oni, nie daj
Boże, kiedyś rządzili edukacją, rozwalą nam nasze
dzieci, rozwalą nam naszą młodzież. Całkowicie zdemoralizują. (Oklaski) To są te projekty. Was się trzeba bać, bo promujecie zboczenia i dewiacje, a na to
wam nie pozwolimy. Bardzo dziękuję.
(Część posłów wstaje, długotrwałe oklaski)
(Głos z sali: Brawo!)
(Głos z sali: To jest wolne miasto.)
(Część posłów skanduje: Przemek! Przemek! Przemek!)
(Część posłów skanduje: PiS! PiS! PiS!)
(Głos z sali: Panie marszałku, ad vocem…)

260

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Wicemarszałek Ryszard Terlecki:
Proszę zejść z mównicy, proszę zejść.
(Głos z sali: Ale było…)
Nie szkodzi.
(Poseł Zbigniew Babalski: Regulamin Sejmu obowiązuje.)
Teraz głos zabierze pan premier Piotr Gliński.
(Oklaski)
Bardzo proszę.
(Głos z sali: Willa+.)
(Głos z sali: Na mównicę wchodzi Unia Wolności.)
(Poseł Artur Szałabawka: Jak było na liście razem
z Balcerowiczem?)

Wiceprezes Rady Ministrów,
Minister Kultury
i Dziedzictwa Narodowego
Piotr Gliński:
Szanowny Panie Marszałku! Wysoka Izbo! Prezes
Rady Ministrów Mateusz Morawiecki, który jak państwo wiecie, realizuje w tej chwili swoje obowiązki po
drugiej stronie Atlantyku, upoważnił mnie do przedstawienia stanowiska wobec przedmiotowego wniosku.
Odrzucamy w całej rozciągłości treść i uzasadnienie owego wniosku. Jest to typowy wniosek polityczny o bardzo wątłym uzasadnieniu merytorycznym,
pełny przekłamań faktograficznych.
(Poseł Janusz Korwin-Mikke: Ortograficznych.)
Niestety także insynuacji i zwykłych nieprawd
i demagogii, a także tak typowych dla polskiej opozycji skłonności do infantylnego psychologizowania
(Wesołość na sali, oklaski), również, notabene, przemilczania zasadniczych osiągnięć pana prof. ministra Przemysława Czarnka jako ministra edukacji
i nauki. Jest także dowodem na kontynuację podstawowego elementu programowego polskiej totalnej
opozycji. Pani poseł i kilka innych osób mówiło o opozycji demokratycznej. Przypominam, że demokratycznie wybrany w Polsce jest rząd, natomiast opozycja
sama nazwała siebie opozycją totalną, i tu nie można
odmówić jej konsekwencji w realizacji tych zapowiedzi. (Oklaski) Ten element, który mam na myśli,
to jest takie podstawowe polityczne DNA państwa od
8 lat, chociaż korzenie tego podejścia są znacznie
wcześniejsze i można je opisać jako takie skrajne, złe,
żeby nie określać za każdym razem tego mianem nienawistnych, emocje wobec konkurentów politycznych. Warto przypomnieć, że te złe emocje zastępują
debatę, dzisiaj też widzieliśmy takie przykłady, zastępują argumenty, zastępują rozmowę dla demokracji bardzo ważną. Te złe emocje przede wszystkim
niszczą polską wspólnotę i polską demokrację. To jest
ten swoisty paroksyzm złych emocji, który został zapoczątkowany w Polsce co najmniej po przegranych
wyborach prezydenckich w 2005 r. i niestety niszczy
Polskę do dnia dzisiejszego. Ten wniosek jest tego
przykładem.
Dziś tę nienawiść skierowaliście państwo przeciwko jednemu z najbardziej konsekwentnych, wyrazi-

stych i pracowitych ministrów polskiego rządu przeciwko prof. Przemysłowi Czarnkowi. (Oklaski) My
możemy się różnić w poglądach, możemy być wyraziści w wyrażaniu tych poglądów, czasami one są
wyrażane z dużymi emocjami, ale państwo celowo
przekraczacie tę granicę, żeby dezawuować kogoś,
żeby wykluczać z debaty publicznej. Dobrym przykładem jest np. nagonka na podręcznik prof. Roszkowskiego. Wrócę jeszcze do tego.
Niestety nienawiść, proszę państwa, to nie jest
dobry pomysł na politykę…
(Poseł Janusz Korwin-Mikke: Dobry, dobry.)
…i na nienawiści, na tych złych emocjach typowym postkomunistycznym zakłamywaniu rzeczywistości i insynuacjach nie wygracie państwo nadchodzących wyborów i nie odwołacie także państwo dzisiaj pana ministra Czarnka ze stanowiska. (Oklaski)
Przede wszystkim dlatego, że minister ten bardzo
sprawnie i rzetelnie realizuje program polskiego rządu, z którym dwukrotnie szliśmy do wyborów parlamentarnych i dwukrotnie uzyskaliśmy od polskiego
społeczeństwa mandat do przeprowadzania zmian
i reform potrzebnych Polsce.
(Głos z sali: A ta część o okradaniu?)
To, co robi Czarnek, jest zgodne z naszym programem i uzyskało mandat polskiego społeczeństwa.
(Oklaski)
(Poseł Barbara Nowacka: Pogarda i wille dla swoich.)
Ten mandat i ten program w skrócie można określić jako program Polski suwerennej, bezpiecznej, solidarnej, dbającej o wspólnotę i jej tożsamość, wreszcie
dynamicznie się rozwijającej i odważnie podejmującej
wyzwania współczesności. Do tego wszystkiego jest
potrzebny nowoczesny system edukacji.
Oczywiście, że tak. A więc jest to program zapewniający warunki rozwojowe dla przyszłych pokoleń,
bo taka właśnie suwerenna, bezpieczna, solidarna,
świadoma swej tożsamości i nowoczesna powinna być
polska szkoła. Będąca jednocześnie spójnym elementem sprawnego polskiego państwa, tak my to opisujemy w naszym programie i tak o realizujemy. Taka
w coraz większym stopniu jest polska szkoła prowadzona przez ministra Czarnka. Tak, prof. Przemysław Czarnek broni suwerenności i tożsamości polskiej szkoły. (Oklaski) To państwo likwidowaliście
historię w polskiej szkole.
(Poseł Joanna Borowiak: Taka prawda.)
My przywróciliśmy tę historię i wprowadziliśmy
także długo oczekiwany program „Poznaj Polskę”.
Was to mało obchodziło. (Oklaski)
(Głos z sali: Willa+.)
Tutaj jeden z panów posłów mówił, że obchodzi
was teraz los polskich Niemców. Notabene, panie pośle, oczekuję jasnego głosu tych Niemców w takich
sprawach jak polskie szkolnictwo w Niemczech czy
prawa polskiej mniejszości w Niemczech. (Oklaski)
(Głos z sali: Brawo!)
(Poseł Joanna Borowiak: Tak jest.)
Nie mówiąc już o tym, że bardzo chętnie usłyszelibyśmy, a myślę, że także Polacy, wszyscy nasi rodacy by usłyszeli stanowisko także polskich Niemców
i polskich partii opozycyjnych w sprawie należnych

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Wiceprezes Rady Ministrów,
Minister Kultury i Dziedzictwa Narodowego
Piotr Gliński
Polsce odszkodowań za zniszczenia i zbrodnie niemieckie w czasie drugiej wojny światowej. (Oklaski)
(Poseł Małgorzata Kidawa-Błońska: Przepraszam, była uchwała? Była.)
Za waszych rządów, jak powiedziałem, lekcje historii były ograniczone, były także ograniczenia w budowaniu instytucji, które powinny dbać o polską tożsamość. Ten program „Poznaj Polskę”, który wspomniałem, jak państwo wiecie polega na tym, że szkoły mają
wsparcie na organizowanie wycieczek edukacyjnych
do instytucji tożsamościowych. Wyście ich nie budowali. Na film o rotmistrze Pileckim za waszych czasów
nie znalazła się ani jedna publiczna złotówka.
(Głos z sali: Ale to jest zasługa Czarnka?)
Na Muzeum Żołnierzy Wyklętych w Ostrołęce nie
znalazła się żadna publiczna złotówka za waszych
czasów.
(Głos z sali: Wstyd!)
Nasza debata jest o rzeczach faktycznie ważnych.
Ten system edukacji, który budujemy, ma wychowywać do wartości, ma wychowywać do wartości, które
są podstawą funkcjonowania…
(Głos z sali: Kasa, kasa, kasa, takie są wasze wartości.)
Niech pani się nie denerwuje, pani poseł.
…które są podstawą wychowania młodego społeczeństwa, a także – jak pan widzi – te wartości są
podstawowe dla funkcjonowania wspólnoty politycznej i kulturowej. Widzimy to wyraźnie w kontekście
wojny na Ukrainie. (Oklaski)
(Głos z sali: Wszystko panu jedno.)
Społeczeństwo, które posiada pewien zasób wartości i aksjologii, jest w stanie dokonywać cudów, jest
w stanie dokonywać rzeczy niebywałych. Każda wspólnota, każde społeczeństwo te wartości posiadać powinno i te wartości są kształtowane w systemie edukacji.
Przez wiele lat państwa rządów nauczyciele nie
otrzymywali żadnych podwyżek, była o tym mowa.
(Poseł Joanna Borowiak: Prawda.)
Za ministra Czarnka podwyżki są najwyższe w perspektywie ostatnich lat. Bezpieczeństwo, które jest
także elementem naszego programu. Nie było o tym
mowy, ale warto wspomnieć. W ostatnim czasie 2 mld
zainwestowano w pomoc psychologiczną. O 100% zwiększona została liczba psychologów i osób (Oklaski), które
zajmują się problemami polskich dzieci w szkole.
(Głos z sali: Brawo!)
(Poseł Barbara Nowacka: I wzrasta liczba samobójstw.)
To jest rewolucyjna zmiana w systemie edukacji,
która nie była możliwa za waszych czasów, ponieważ
nie potrafiliście zadbać o polskie państwo, nie potrafiliście zadbać o polski budżet.
Nowoczesność. Tak, zgadzamy się tutaj, że szkoła
powinna być nowoczesna. Tyle tylko, że za waszych
czasów w tej szkole zmian w kierunku nowoczesności
było niewiele. Za naszych czasów mamy laboratoria
przyszłości, wielki program, gdzie kolejne miliony

261

zaoszczędzone na mafiach VAT-owskich mogą być
przeznaczane na innowacyjność w polskich szkołach
i innowacyjność dla polskich uczniów (Oklaski), nie
mówiąc już o wielkich projektach dostępu do szerokopasmowego Internetu realizowanych w polskim
szkolnictwie.
Ale jest jeszcze jedna wyróżniająca cecha prof.
Przemysława Czarnka jako ministra polskiego rządu, która państwa chyba szczególnie boli.
(Poseł Barbara Nowacka: Zaskakująca prostota.)
Bo często próbujecie insynuować, próbujecie deprecjonować jego działania poprzez różne inwektywy,
bardzo nierzetelne podawanie cytatów. Tu jeden cytat
został ośmieszony. Naprawdę trzeba mieć minimum
wiedzy, żeby odnosić się do tego. Ale często te cytaty
wyrywane z kontekstu, jak państwo wiecie, służą tylko i wyłącznie jako taka demagogiczna pałka…
(Głos z sali: TVP przede wszystkim.)
…którą stosuje się w polityce w celach obniżenia
standardów demokracji. Panie pośle Nitras, pan wie,
co to znaczy. (Oklaski)
(Głos z sali: Ha, ha, ha!)
Mówiąc o cechach wyróżniających pana prof.
Czarnka – jedną z nich jest zdecydowanie odwaga
w realizacji zadań.
(Poseł Barbara Nowacka: Już drugi raz.)
To was, państwa, denerwuje, że Czarnek jest ministrem skutecznym, który reformuje pewien obszar
polskiego państwa, który został mu powierzony…
(Gwar na sali)
(Głos z sali: Pana nikt poważnie nie traktuje.)
…tak by to państwo, o które walczymy, stawało
się coraz bardziej suwerenne – też was to boli, pana
Nitrasa chyba najbardziej – solidarne, a więc dbające
o wszystkich obywateli, bezpieczne.
(Poseł Sławomir Nitras: Pan to jest solidarny
z Bąkiewiczem.)
Bez tej odwagi i determinacji nie byłoby polskiej
reformy społecznej. Bez tej odwagi, która cechuje ministra Czarnka, drodzy rodacy, nie byłoby tej wielkiej
polskiej reformy społecznej. Przypominam, 500+ jest
symbolem, ale mamy przecież też wyprawkę szkolną
300+ i wiele innych reform, które udało się wprowadzić, bo ktoś był odważny i konsekwentny. (Oklaski)
(Głos z sali: Techniczna, techniczna.)
(Głos z sali: Gliński i Bąkiewicz.)
Nie byłoby reformy polskiego bezpieczeństwa
i w tej chwili pan Nitras by trząsł portkami przed
Putinem.
(Głos z sali: Co się pan denerwuje?)
(Głos z sali: Ciśnienie rośnie.)
Ale PiS go broni i obroni (Oklaski) tak jak wielu
innych polskich obywateli, bo przeprowadziliśmy tę
reformę polskiego bezpieczeństwa.
Nie byłoby wreszcie reformy polskich finansów
publicznych, bo ona umożliwia te pozytywne reformy
w obszarze szkolnictwa. Wreszcie nie byłoby tych
reform, które dotyczą polskiej tożsamości i są podstawą systemu wartości każdej wspólnoty.
(Głos z sali: Pan nie ma wartości, obojętnie, w jakiej jest partii.)

262

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka

Wiceprezes Rady Ministrów,
Minister Kultury i Dziedzictwa Narodowego
Piotr Gliński
Państwa insynuacje, państwa złe emocje, drodzy
rodacy, mówię o emocjach opozycji i tych inwektywach, które w tej chwili tu słyszymy.
(Głos z sali: Jakie inwektywy? Co opowiadasz?)
Te techniki manipulacyjne i medialne kampanie
defamacyjne.
(Głos z sali: Panu TVP podlega…)
Bardzo dobrym przykładem takiej kampanii defamacyjnej jest kampania nienawiści wobec podręcznika
prof. Wojciecha Roszkowskiego. (Poruszenie na sali)
(Głos z sali: Cicho.)
Boli, widać wyraźnie, że to boli.
Ta kampania została doprowadzona do takiego
absurdu – warto to Polakom przedstawić – że znaleźli się tacy zwolennicy polskiej opozycji totalnej, którzy w XXI w. we współczesnej Polsce nawoływali do
palenia książek. Do tego doprowadziło to szaleństwo,
które państwo prowadzicie.
(Poseł Sławomir Nitras: Bąkiewicz, a pan mu
kasę pakuje, pan mu miliony pakuje.)
To nawoływanie przez posła Nitrasa właśnie prowadzi do takich skutków, że ludzie nawołują do palenia książek w wolnym, demokratycznym kraju, jakim
jest Polska. To jest plon waszego szaleństwa. Podobnie jak to odwracanie znaczeń. Dzisiaj cała ta debata
to było zakłamywanie języka debaty publicznej, odwracanie znaczeń…
(Poseł Krystyna Skowrońska: Czarnek przykład.)
…widoczne także w tym państwa uzasadnieniu
przedmiotowego wniosku i w wystąpieniach, które
tutaj słyszeliśmy.
(Głos z sali: W którym ministerstwie najwięcej
nakradliście?)
Wszystko to jest raczej – łącznie z tymi krzykami,
panie pośle Kierwiński…
(Głos z sali: Bąkiewicz pozdrawia.)
…i tymi uwagami – oznaką słabości polskiej opozycji politycznej. (Oklaski)

Wicemarszałek Ryszard Terlecki:
Panie pośle Nitras, zwracam panu uwagę, że zakłóca pan obrady Sejmu.

Wiceprezes Rady Ministrów,
Minister Kultury
i Dziedzictwa Narodowego
Piotr Gliński:
Wskazuje również na słuszność działań prof. Przemysława Czarnka jako ministra edukacji i nauki.
(Głos z sali: Jakoś pan się ściszył tak.)
Trzeba kontynuować reformowanie systemu edukacji w kierunku wychowywania młodych ludzi do
wartości. Bez tego nie przetrwamy jako wspólnota.
(Oklaski)
(Wypowiedź poza mikrofonem)

Wicemarszałek Ryszard Terlecki:
Panie pośle Nitras, na podstawie art. 175 ust. 3
regulaminu Sejmu przywołuję pana do porządku.
(Poruszenie na sali)
(Poseł Sławomir Nitras: To bezsilność.)

Wiceprezes Rady Ministrów,
Minister Kultury
i Dziedzictwa Narodowego
Piotr Gliński:
Szanowny Panie Marszałku! Wysoka Izbo! (Dzwonek) Z tych wszystkich przedstawionych wyżej powodów odrzucamy przedmiotowy wniosek i wzywamy
do głosowania przeciwko temu wnioskowi.
(Część posłów wstaje, oklaski)
(Głos z sali: Brawo!)

Wicemarszałek Ryszard Terlecki:
Dziękuję, panie premierze.
Zamykam dyskusję.
Do głosowania w tej sprawie przystąpimy za chwilę.
(Przerwa w posiedzeniu od godz. 23 min 18
do godz. 23 min 22)

Marszałek:
Wznawiam obrady.
Właściwe komisje przedłożyły sprawozdania o poselskich projektach uchwał w sprawie:
— obrony polskich lasów,
— ustanowienia Specjalnego Trybunału ds. Zbrodni Agresji przeciwko Ukrainie.
Sprawozdania to odpowiednio druki nr 3134 i 3137.
W związku z tym, po uzyskaniu jednolitej opinii
Konwentu Seniorów, podjęłam decyzję o uzupełnieniu porządku dziennego o punkty obejmujące rozpatrzenie tych sprawozdań.
Proponuję, aby w tych przypadkach Sejm wyraził
zgodę na zastosowanie art. 51 pkt 3 regulaminu Sejmu
oraz w dyskusjach nad tymi punktami porządku dziennego wysłuchał 3-minutowych oświadczeń w imieniu
klubów i kół.
Jeżeli nie usłyszę sprzeciwu, będę uważała, że Sejm
propozycje przyjął.
Sprzeciwu nie słyszę.
Powracamy do rozpatrzenia punktu 20. porządku dziennego: Wniosek o wyrażenie wotum
nieufności wobec Ministra Edukacji i Nauki –
Przemysława Czarnka.
Przypominam, że zgodnie z art. 159 ust. 2 Konstytucji Rzeczypospolitej Polskiej Sejm wyraża wotum nieufności większością głosów ustawowej liczby
posłów.

74. posiedzenie Sejmu w dniu 13 kwietnia 2023 r.

Wniosek o wyrażenie wotum nieufności wobec Ministra Edukacji i Nauki – Przemysława Czarnka – głosowanie.
Projekty ustawy o świadczeniu pieniężnym z tytułu pełnienia funkcji sołtysa,
ustawy o sołtysach i radach sołeckich, ustaw o zmianie ustawy o samorządzie gminnym

Marszałek
Komisja Edukacji, Nauki i Młodzieży zaopiniowała wniosek negatywnie.
Przystępujemy do głosowania.
Kto z pań i panów posłów jest za przyjęciem wniosku o wyrażenie wotum nieufności wobec ministra
edukacji i nauki Przemysława Czarnka, zechce podnieść rękę i nacisnąć przycisk.
Kto jest przeciw?
(Głos z sali: Nie działa.)
U kogo nie działa?
Kto się wstrzymał?
Czy w tym innym czytniku, panie pośle, działa?
Działa?
(Głos z sali: Nie działa.)
Głosowało 450 posłów. Za było 218, 231 – przeciw,
1 się wstrzymał.
(Część posłów wstaje, długotrwałe oklaski)
(Głos z sali: Brawo!)
(Część posłów skanduje: Przemek! Przemek! Przemek!)
Sejm wobec nieuzyskania wymaganej większości
głosów odrzucił wniosek o wyrażenie wotum nieufności wobec ministra edukacji i nauki Przemysława
Czarnka.
Przystępujemy do rozpatrzenia punktu 21. porządku dziennego…
(Głos z sali: Pani marszałek…)
Panie pośle…
(Wypowiedź poza mikrofonem)
Ogłaszam minutę przerwy.
(Przerwa w posiedzeniu od godz. 23 min 25
do godz. 23 min 28)

Wicemarszałek Małgorzata Gosiewska:
Wznawiam obrady.
Przystępujemy do rozpatrzenia punktu 21.
porządku dziennego: Sprawozdanie Komisji Samorządu Terytorialnego i Polityki Regionalnej:
— o rządowym projekcie ustawy o świadczeniu pieniężnym z tytułu pełnienia funkcji sołtysa;
— o poselskim projekcie ustawy o sołtysach
i radach sołeckich oraz o zmianie niektórych
innych ustaw;
— o poselskim projekcie ustawy o zmianie
ustawy o samorządzie gminnym;
— o senackim projekcie ustawy o zmianie ustawy o samorządzie gminnym oraz ustawy o działalności pożytku publicznego i o wolontariacie
(druki nr 3128, 1095, 3126, 3127 i 3159).
Uprzejmie proszę pana posła Jerzego Małeckiego
o przedstawienie sprawozdania komisji. (Gwar na sali)
A państwa bardzo proszę o przeniesienie rozmów
w kuluary.
Bardzo proszę, panie pośle.

263

Poseł Sprawozdawca Jerzy Małecki:
Pani Marszałek! Pani Minister! Wysoka Izbo!
W imieniu Komisji Samorządu Terytorialnego i Polityki Regionalnej mam zaszczyt przedstawić sprawozdanie o czterech projektach ustaw: o rządowym
projekcie ustawy o świadczeniu pieniężnym z tytułu
pełnienia funkcji sołtysa, druk nr 3128; o senackim
projekcie ustawy o zmianie ustawy o samorządzie
gminnym oraz ustawy o działalności pożytku publicznego i o wolontariacie, druk nr 3127; o poselskim
projekcie ustawy o zmianie ustawy o samorządzie
gminnym, druk nr 3126; o poselskim projekcie ustawy o sołtysach i radach sołeckich oraz o zmianie niektórych innych ustaw, druk nr 1095.
Pani Marszałek! Pani Minister! Wysoka Izbo!
Głównym celem wskazanych projektów jest stworzenie podstawy prawnej do przyznania świadczenia
pieniężnego sołtysom z tytułu pełnionej funkcji. Komisja Samorządu Terytorialnego i Polityki Regionalnej rozpatrzyła przedmiotowe projekty łącznie, przyjmując za projekt wiodący projekt rządowy z druku
nr 3128 podczas posiedzenia, które się odbyło 12 kwietnia 2023 r., czyli wczoraj. W toku prowadzonej merytorycznej dyskusji zgłoszono cztery poprawki, które
to poprawki zostały odrzucone przez komisję.
Pani Marszałek! Pani Minister! Wysoka Izbo! Komisja Samorządu Terytorialnego i Polityki Regionalnej pozytywnie zaopiniowała przedstawiony rządowy
projekt ustawy o świadczeniu pieniężnym z tytułu
pełnienia funkcji sołtysa, druk nr 3128, i opowiedziała się za jego przyjęciem. Dziękuję bardzo. (Oklaski)

Wicemarszałek Małgorzata Gosiewska:
Dziękuję bardzo, panie pośle.
Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowych oświadczeń
w imieniu kół.
Otwieram dyskusję.
Stanowisko Klubu Parlamentarnego Prawo i Sprawiedliwość przedstawi pan poseł Jerzy Małecki.
Bardzo proszę.

Poseł Jerzy Małecki:
Pani Marszałek! Pani Minister! Wysoka Izbo!
Mam zaszczyt przedstawić oświadczenie klubu Prawo i Sprawiedliwość w sprawie czterech projektów
ustaw: rządowego projektu ustawy o świadczeniu
pieniężnym z tytułu pełnienia funkcji sołtysa, druk
nr 3128, druku nr 3127, czyli senackiego projektu
ustawy o zmianie ustawy o samorządzie gminnym
oraz ustawy o działalności pożytku publicznego i o wolontariacie, druku nr 3126, czyli poselskiego projektu ustawy o zmianie ustawy o samorządzie gmin-

74. posiedzenie Sejmu w dniu 13 kwietnia 2023 r.

264

Projekty ustawy o świadczeniu pieniężnym z tytułu pełnienia funkcji sołtysa,
ustawy o sołtysach i radach sołeckich, ustaw o zmianie ustawy o samorządzie gminnym

Poseł Jerzy Małecki
nym, oraz poselskiego projektu ustawy o sołtysach
i radach sołeckich oraz o zmianie niektórych innych
ustaw, druk nr 1095.
Szanowni Państwo! Wysoka Izbo! W dniu wczorajszym składałem oświadczenie w imieniu klubu Prawo
i Sprawiedliwość. Ono się nie zmieniło. Te projekty
ustaw doceniają pracę sołtysów i oczywiście klub Prawo i Sprawiedliwość jest za przyjęciem rządowego
projektu ustawy. Jednocześnie na wczorajszym posiedzeniu komisji w drodze w sumie konsensusu pani
minister obiecała, że pochyli się nad pewną zmianą do
tej ustawy rządowej, w związku z czym składam poprawkę, która dotyczy tego, że osoba uprawniona do
pobierania świadczenia musi spełnić wymagania, jeżeli chodzi o dany okres, tj. co najmniej dwie kadencje,
ale nie mniej niż 8 lat. Dziękuję bardzo.

Wicemarszałek Małgorzata Gosiewska:
Dziękuję bardzo.
W imieniu Klubu Parlamentarnego Koalicja Obywatelska wystąpi pan Ryszard Wilczyński.
Bardzo proszę, panie pośle.

Poseł Ryszard Wilczyński:
Wysoka Izbo! Drodzy Sołtysi! Jest prawie godz. 12,
zajmujemy się ważną dla was kwestią, jak uhonorować
waszą ciężką pracę na rzecz sołectwa, na rzecz społeczności lokalnej. Przez wiele lat nie działo się nic,
a teraz sypnęło projektami. PiS przypomniał sobie
o was przed wyborami. Lepiej późno niż później. Chcę
powiedzieć, że ostatni raz to była kwestia funduszu
sołeckiego. 14 lat temu to rozwiązanie wprowadziła
Platforma Obywatelska. Przez ten okres za rządów
PiS-u nie działo się nic, jeżeli chodzi o sołectwo. Jesteśmy za tym świadczeniem, bo wam, trzeba to wyraźnie powiedzieć, się to świadczenie należy. Jednocześnie wnosiliśmy i wnosimy o to, żeby uhonorować
pracę wszystkich tych, którzy teraz pracują i wykonują pracę jako pracownik gminy. Każdy sołtys powinien
mieć prawo do takiego wynagrodzenia, bo pracuje.
Inaczej musiałaby tę pracę wykonać po prostu gmina.
I taką poprawkę, jak zresztą wiele innych, składamy.
Gdyby PiS nie sabotował naszego projektu, a musicie wiedzieć, że w stosunku do nas PiS ustanowił
rekord, ponad 3 lata mrożenia projektu wzmacniającego sołectwo – był złożony 11 marca 2020 r., czyli
w Dzień Sołtysa – już dawno mielibyście takie świadczenie, taką możliwość, aby wasza praca była wynagrodzona. Bo trzeba PiS-owi i wszystkim przypomnieć taką biblijną zasadę: godzien robotnik zapłaty
swojej. To dotyczy się was, drodzy sołtysi.
Proponujemy też w tym projekcie, w naszych poprawkach, aby zabrać z projektu senackiego to, co

wzmacnia sołectwo. Ważne są kwestie dotyczące możliwości utworzenia subkonta, abyście sołtysi razem ze
swoją społecznością mogli gromadzić pieniądze z działalności własnej sołectwa, z darowizn, spadków, zapisów i ofiarności publicznej. Chcemy wam stworzyć
możliwość, aby sołectwo pośredniczyło w ubieganiu
się przez mieszkańców w ramach inicjatywy lokalnej
o różnego rodzaju wartościowe przedsięwzięcia. To
będzie nowelizacja ustawy o pożytku publicznym i wolontariacie.
I znowu trzeba przypomnieć, że jest zdecydowanie więcej wzmacniających sołectwo kwestii: kwestia
konta w banku, możliwość bycia beneficjentem, tak
jak jest w przypadku stowarzyszenia, możliwość otrzymywania dotacji z budżetu, szerszy zakres funduszu
sołeckiego czy prawo, aby ustanawiać swoją koncepcję, snuć plany rozwoju, aby sołectwo miało wreszcie
swoje zadania własne. To wszystko jest w naszym
projekcie, który jest mrożony.
Składam wiele poprawek. Mam nadzieję, że zostaną uwzględnione, bo rozpatrujemy cztery projekty,
w tym te, które właśnie sołectwo miały wzmacniać.
Dalej głos zabierze kolega Jacek Protas.

Wicemarszałek Małgorzata Gosiewska:
Dziękuję bardzo.
Pan poseł Jacek Protas.
Bardzo proszę kontynuować.

Poseł Jacek Protas:
Pani Marszałek! Wysoka Izbo! Ileż to razy słyszeliśmy od przedstawicieli rządu PiS-u o otwartości na
współpracę, o chęci wspólnego budowania projektów
ustaw przy uwzględnieniu racji opozycji. Po raz kolejny okazało się, że to tylko słowa, bowiem kiedy
w końcu do Sejmu trafiły projekty ustaw dotyczące
statusu sołtysów i sołectw, to postanowiliście odrzucić czy zlekceważyć wszystkie projekty przygotowane
wcześniej przez opozycję i skupić się wyłącznie na
swoim, który jest wycinkiem problemów, które stoją
przed szczeblem samorządu terytorialnego. Skupiliście się wyłącznie, niestety muszę to powiedzieć po
raz kolejny, na kiełbasie wyborczej, natomiast nie
zajęliście się wzmocnieniem statusu sołtysa, uregulowaniem pracy sołectw, jeżeli chodzi o danie im możliwości prowadzenia rzetelnej działalności, łącznie
z przyjmowaniem darowizn, łącznie z gospodarowaniem środkami z różnego rodzaju funduszy. Nie pochyliliście się również nad zwiększeniem funduszu
sołeckiego (Dzwonek), bowiem co roku w budżecie
państwa brakuje środków na to, żeby zgodnie z zapisami ustawy zwracać samorządom gminnym środki
na fundusz sołecki. Zaprzepaściliście to. (Oklaski)

74. posiedzenie Sejmu w dniu 13 kwietnia 2023 r.

Projekty ustawy o świadczeniu pieniężnym z tytułu pełnienia funkcji sołtysa,
ustawy o sołtysach i radach sołeckich, ustaw o zmianie ustawy o samorządzie gminnym

Wicemarszałek Małgorzata Gosiewska:
Dziękuję, panie pośle.
Pani poseł Monika Falej przedstawi stanowisko
klubu parlamentarnego Lewica.
Bardzo proszę.

Poseł Monika Falej:
Pani Marszałek! Wysoka Izbo! Przychodzą wybory, przychodzi czas, żeby puścić oko do sołtysów i rad
sołeckich. Mieliśmy możliwość na posiedzeniu komisji procedować nad czterema ustawami, w tym nad
tą wiodącą, która została przedstawiona przez Prawo
i Sprawiedliwość. Ona akurat zakłada kilka rzeczy,
które były również ujęte w poprzednich projektach,
wcześniej złożonych, które do tej pory leżały w zamrażarce pani marszałek Witek. Puszczanie oka to
jednak szansa, żeby sołtyski i sołtysi mieli szansę na
lepsze funkcjonowanie jako ten najniższy szczebel
samorządności, ale też jako osoby, które wykonują de
facto zadania publiczne samorządu i które powinny
mieć lepsze uposażenie, doposażenie i możliwość wykonywania pracy w zakresie swoich kompetencji,
które są niezwykle ważne.
Trochę żałuję, że nie mogliśmy połączyć tych projektów merytorycznie, zostały one połączone politycznie. Gdyby były połączone merytorycznie, na
pewno więcej zyskałyby środowiska sołeckie, środowiska społeczności wiejskiej.
Jako klub Lewicy złożyliśmy poprawki i w tym
momencie również będziemy składać poprawki, tak
by dopełnić chociaż w jakimś niewielkim zakresie te
kwestie, które na pewno sołtysom i sołtyskom na wsi
polskiej się przydadzą. Dziękuję uprzejmie.

Wicemarszałek Małgorzata Gosiewska:
Dziękuję uprzejmie.
Pan poseł Robert Obaz w imieniu klubu Lewica
przedstawi drugą część.
Bardzo proszę.

Poseł Robert Obaz:
Pani Marszałek! Pani Minister! Szanowni Państwo! Powiem krótko o tych poprawkach. Bardzo
dziękuję za to, że tak jak ustaliliśmy wczoraj na posiedzeniu komisji, klub Prawa i Sprawiedliwości złożył poprawkę. To była nasza poprawka. Uważaliśmy,
że termin 10 lat, który był wcześniej wpisany do ustawy, jest nie do przyjęcia, ponieważ te kadencje w różnym czasie wygasają, różnie trwają. Składamy tożsamą poprawkę, pewnie w takim samym brzmieniu.
Rozmawialiśmy też o obligatoryjnych dietach dla
wszystkich, którzy przewodniczą innym jednostkom
pomocniczym w gminie. Mówiliśmy o zmianie tytułu

265

ustawy, ale też o dodaniu punktu, który będzie gwarantował wszystkim, którzy w jednostkach pomocniczych funkcjonują, zarządzają tymi jednostkami pomocniczymi… Chodzi o to, żeby ta dieta była nie
fakultatywna, ale obligatoryjna. O tej poprawce też
wczoraj rozmawialiśmy.
Tak więc w imieniu klubu Lewicy składam takie
poprawki. Mam nadzieję, że na jutrzejszym posiedzeniu komisji pewnie dojdziemy do konsensusu i te poprawki zostaną przyjęte. Dziękuję bardzo.

Wicemarszałek Małgorzata Gosiewska:
Dziękuję bardzo, panie pośle.
Pani poseł Urszula Nowogórska w imieniu Koalicji Polskiej.
Bardzo proszę.

Poseł Urszula Nowogórska:
Szanowna Pani Marszałek! Szanowna Pani Minister! Wysoka Rado! Mam ogromny zaszczyt powiedzieć kilka słów w imieniu swojego klubu, klubu Koalicji Polskiej – PSL, Unii Europejskich Demokratów
i Konserwatystów Marka Biernackiego, w odniesieniu do procedowanych projektów, z projektem rządowym na czele. Chodzi o rządowy projekt ustawy
o świadczeniu pieniężnym z tytułu pełnienia funkcji
sołtysa, poselski projekt ustawy o sołtysach i radach
sołeckich oraz o zmianie niektórych innych ustaw,
poselski projekt ustawy o zmianie ustawy o samorządzie gminnym i senacki projekt ustawy o zmianie
ustawy o samorządzie gminnym oraz ustawy o działalności pożytku publicznego i o wolontariacie.
Wszystkie te projekty są zawarte w drukach sejmowych nr 3128, 1095, 3126 i 3127.
Mnie szczególnie bliski jest projekt z druku nr
1095, ponieważ jest to projekt, który został złożony
przez mój klub 2 lata temu. Ja wczoraj wyraziłam
dokładne stanowisko naszego klubu i przekazałam
ogromne podziękowania dla sołtysów oraz przesłałam im ukłony za ich ogromną, profesjonalną, ciężką
pracę, za dbanie o rozwój społeczności lokalnych, za
to, że są blisko ludzi, że słuchają ludzi, chcą inwestować, rozwijać sołectwa, chcą wzmacniać potencjał
gmin naszej przepięknej ojczyzny.
Natomiast, szanowna pani marszałek, korzystając z tego, że jest jeszcze taka formalność i możliwość
merytoryczna, składam w imieniu naszego klubu
poprawkę mającą na celu dodanie po art. 11 art. 11a.
Chodzi o to, aby rozszerzyć zakres ustawy o przyznanie świadczenia emerytalnego również przewodniczącym organów wykonawczych jednostki pomocniczej gminy liczącej do 20 tys. mieszkańców, czyli po
prostu przewodniczącym rad osiedli. Bardzo proszę
o uwzględnienie tej poprawki.
Oczywiście mój klub popiera projekt ustawy i zagłosuje za tym projektem. Bardzo dziękuję.

74. posiedzenie Sejmu w dniu 13 kwietnia 2023 r.

266

Projekty ustawy o świadczeniu pieniężnym z tytułu pełnienia funkcji sołtysa,
ustawy o sołtysach i radach sołeckich, ustaw o zmianie ustawy o samorządzie gminnym

Wicemarszałek Małgorzata Gosiewska:
Dziękuję bardzo, pani poseł.
Poseł Grzegorz Braun w imieniu koła Konfederacja.

Poseł Grzegorz Braun:
Szczęść Boże sołtysom byłym, obecnym i przyszłym!
To ważna chwila. Władza ubiega się o wasze względy, szanowne panie, szanowni panowie, i wyceniła was
na 300 zł kierdziołkowego. Tyle zostało w tym projekcie, który wcześniej był obudowany jakimiś frazesami
o tym, że tu się będzie regulować samorządność na
poziomie sołectwa. Ostatecznie władza poszła na skróty. Nas zobligowano tutaj do tego, żeby procedować
nad tym projektem w przyspieszonym tempie, tak
żeby władza mogła już od lata te pieniądze, to kierdziołkowe wam rozdawać, żebyście oczywiście w porywie wdzięczności głosowali na tę władzę jesienią.
Przez chwilę bałem się, że nie zostanie dochowana
tradycja, ale koleżanka z PSL zrealizowała stały wariant gry, tzn. przelicytowała. Czy chodzi o to, żeby
środki wypłacać nie tylko sołtysom, ale też przewodniczącym rad osiedli? Tak? Dobrze zrozumiałem? To
jest właśnie ta gra, która się tutaj toczy. Lewica z prawej i lewica z lewej prześcigają się. Jedni mówią „pińcet”, drudzy mówią „tysiąc pińcet” i tak Polacy przekupywani są swoimi własnymi pieniędzmi.
Kiedyś słowo „sołtys” brzmiało dumnie. Kiedyś,
czyli w wiekach średnich. W tych strasznych, jak się
zdaje niektórym, mrokach średniowiecza sołtys to
był pan, to był kawał pana, to był ktoś przedsiębiorczy, ktoś, kogo większy od niego pan, czasem książę,
mianował na takiego dyrektora zamieszania, który
zorganizuje wieś, czasami miasto, miasta miewały
też sołtysów. Ale to nie był przywilej, to był obowiązek, ponieważ nawet jeśli ktoś nie był rycerzem,
szlachcicem, to się przez sołectwo de facto uszlachcał,
gdyż brał na siebie obowiązek stawiania się konno
i zbrojno w potrzebie. Gdyby dzisiaj takie kryterium
wprowadzić, że sołtys, owszem, będzie pobierał kierdziołkowe, ale w zamian za to musi on czy też muszą
wskazane przez niego osoby stawić się w potrzebie
zbrojnej, nie szczędząc zdrowia, życia, majętności, to
może byłoby mniej chętnych.
To taka historyczna dygresja, która wskazuje na
skalę upadku, upadku spraw Rzeczypospolitej, bo kiedyś właśnie to była przedsiębiorczość. To był kraj wolnych ludzi. A dzisiaj to jest kraj ludzi, którym za 300 zł
chce się obiecać świetlaną przyszłość (Dzwonek) w państwie rządzonym przez Zjednoczoną łże-Prawicę.

Wicemarszałek Małgorzata Gosiewska:
Dziękuję bardzo.
Pan poseł Mirosław Suchoń, Polska 2050.
Bardzo proszę.

Poseł Mirosław Suchoń:
Bardzo dziękuję.
Pani Marszałek! Wysoka Izbo! Mam zaszczyt
przedstawić stanowisko Koła Parlamentarnego Polska 2050 w sprawie projektu ustawy, który powstał
po przepracowaniu przez komisję szeregu innych
projektów złożonych do Wysokiej Izby, których zadaniem była generalnie zmiana sytuacji sołtysów oraz
ustanowienie dodatku emerytalnego.
Wysoka Izbo! Projektów, które ostatecznie zostały ujęte w sprawozdaniu w formie jednego projektu,
było cztery. Warto przypomnieć, że chyba najbardziej
zaawansowany z punktu widzenia systemowego był
projekt Polskiego Stronnictwa Ludowego, który bardzo szeroko podchodził do sytuacji, do lokalizacji
wójta. Wydaje się, że gdyby ten projekt miał zostać
przyjęty jako podstawa rozpatrzenia, to projekt, który teraz jest rozpatrywany przez Wysoką Izbę, byłby
jeszcze lepszy.
Drugim w kolejności projektem, jeżeli chodzi o jego
systematykę i ujęcie w ramach prawnych, był projekt
senacki, który też odnosił się wprost do ustawy o samorządzie gminnym i miał charakter systemowej legislacji, wykraczającej poza to, co zaproponował rząd.
Niestety za podstawę rozpatrzenia został przyjęty
może najmniej wysublimowany, taki wręcz toporny
projekt, który nie odwoływał się do różnych kwestii
systemowych, bo nawet projekt Solidarnej Polski odnosił się do ustawy o samorządzie gminnym. Ale został przyjęty za podstawę projekt rządowy, który de
facto dotyczy wyłącznie świadczeń. A szkoda, ponieważ propozycje, które były w innych projektach,
z punktu widzenia systemowego pewnie jeszcze lepiej
mogłyby opisać prawnie sytuację sołtysów.
Niemniej jednak Polska 2050 będzie oczywiście
wspierać ten projekt, ale chcielibyśmy jeszcze wprowadzić do niego jedną zmianę. Otóż proponujemy,
aby ten próg, który rząd ustalił na lat 10, został obniżony do lat 5 i de facto, aby wprowadzić dwa progi
w zakresie dodatkowego świadczenia: pierwszy próg
w wysokości 150 zł dla tych osób – pań i panów –
które pełniły funkcję wójta przez okres co najmniej
5 lat, oraz drugi próg dla osób, które pełniły funkcję
wójta co najmniej 10 lat i wtedy, tak jak w projekcie,
ta kwota dodatku (Dzwonek) wynosiłaby 300 zł. Na
ręce pani marszałek składam te dwie poprawki i proszę o ich przyjęcie. Dziękuję bardzo.

Wicemarszałek Małgorzata Gosiewska:
Dziękuję bardzo.
Zapraszam pana posła Jarosława Sachajkę w imieniu Kukiz’15.
Bardzo proszę.

74. posiedzenie Sejmu w dniu 13 kwietnia 2023 r.

Projekty ustawy o świadczeniu pieniężnym z tytułu pełnienia funkcji sołtysa,
ustawy o sołtysach i radach sołeckich, ustaw o zmianie ustawy o samorządzie gminnym

Poseł Jarosław Sachajko:
Pani Marszałek! Panie Ministrze! Wysoka Izbo!
Jako przedstawiciel koła Kukiz’15 – Demokracja Bezpośrednia chciałem się ustosunkować do tych czterech złożonych projektów. Najbardziej racjonalnym
projektem jest projekt rządowy, bardzo podobny do
tego projektu, który my składaliśmy w ubiegłej kadencji. Należy docenić osoby, które zostały wybrane
w ramach najczystszej postaci demokracji bezpośredniej w swoich lokalnych środowiskach, czyli sołtysów.
Nie popieramy populistycznych – bo tylko tak
można je nazwać – pozostałych projektów składanych przez ugrupowania, które miały bardzo dużo
czasu, żeby docenić sołtysów. Nie zrobiły tego, jak
miały w ręku władzę.
(Poseł Ryszard Wilczyński: A fundusz sołecki to
kto przyjął?)
Nie zrobiły, kiedy odpowiadały za rządzenie, tylko
w tej chwili próbują przypodobać się sołtysom, kiedy
nie mają na to wpływu.
Nie możemy również poprzeć – przepraszam za
dosłowność, ale inaczej nie można tego nazwać – bubla prawnego, który przygotowała Solidarna Polska,
który mógłby narazić budżet państwa na gigantyczne straty, ponieważ w tym bublu prawnym za 2 dni
bycia sołtysem – którego kadencyjność nie jest określona i mogłoby się tak zdarzyć, że w skrajnych wypadkach ktoś był jeden dzień jedną kadencję, a drugi
dzień drugą kadencję – dostałby dodatek emerytalny.
Dziwi, że ugrupowanie, które odpowiada za Ministerstwo Sprawiedliwości, odpowiada za sądownictwo,
odpowiada za tworzenie tak ważnego prawa, taki
bubel prawny przygotowało.
Mam nadzieję, że Wysoka Izba poprze projekt rządowy i w końcu po tylu latach ta ważna funkcja będzie miała odzwierciedlenie w postaci dodatku emerytalnego.

Wicemarszałek Małgorzata Gosiewska:
Dziękuję bardzo, panie pośle.
Przechodzimy do pytań.
Zamykam listę osób chcących zadań pytanie.
Wyznaczam czas – 1 minuta.
Pytanie pierwsze, poseł Grzegorz Braun.
Bardzo proszę.

Poseł Grzegorz Braun:
Pytanie jest standardowe: Z jakiego to sufitu zdjęliście te szacunki, które projekt ustawy przekuwa
w prawo? 300 zł? Kto to zalicytował? Rozumiem, że
sołtysi są tani w Rzeczypospolitej i nikt nie uznał za
konieczne przelicytować tego. Ale na końcu projektu
jest wyliczenie, jakie mają być limity wydatków na to
kierdziołkowe. I ciekawi mnie, jeśli są te limity, bo to
ma być wypłacane przez KRUS, co jest notabene elementem procesu upaństwawiania samorządów i co

267

samo w sobie jest niewłaściwe, niekorzystne… Ale
jeżeliby było za dużo tych sołtysów, co się zgłoszą, to
co. Będą rzucać monetą, który dostanie, a który nie,
czy są jakieś inne sposoby rozstrzygnięcia takiego
dylematu? Skąd to obliczenie (Dzwonek) i na ilu sołtysów szacujecie te wydatki? (Oklaski)

Wicemarszałek Małgorzata Gosiewska:
Dziękuję bardzo.
Pan poseł Jan Szopiński, klub Lewica.
Bardzo proszę.

Poseł Jan Szopiński:
Pani Marszałek! Wysoka Izbo! Bardzo dobrze, że
rząd w końcu zajął się sprawą dodatków dla osób, które latami oddawały swoją wiedzę, energię i nieraz godziny swojego czasu lokalnym społecznościom, które
tak wiele im zawdzięczają. Szkoda jednak, że nikt nie
pomyślał o tym przez 8 lat rządów Zjednoczonej Prawicy i dopiero teraz, przed nadchodzącymi wyborami
władza robi wszystko, aby przypodobać się ludziom,
którzy znają ciężką pracę i pojęcie dobra społecznego.
Natomiast mam pytanie: Dlaczego w ślad za tym
nie ma żadnych projektów związanych ze środkami,
którymi mogą dysponować sołtysi podczas swojej pracy? Dlaczego rząd nie podejmuje wysiłków, aby dać
im nie tylko 300 zł, ale jakiś dodatek, aby zapewnić
lepsze warunki do wykonywania codziennej pracy?
Dziękuję bardzo. Poproszę o odpowiedź na piśmie.
Dziękuję.

Wicemarszałek Małgorzata Gosiewska:
Dziękuję, panie pośle.
Pan poseł Rafał Adamczyk, klub Lewica.
Nie ma.
Pan poseł Mirosław Suchoń, Polska 2050.
Bardzo proszę.

Poseł Mirosław Suchoń:
Bardzo dziękuję.
Pani Marszałek! Wysoka Izbo! Mam pytanie do
przedstawiciela komisji. Otóż chciałem zapytać, dlaczego wybrano akurat ten projekt, jak już mówiłem
w wystąpieniu klubowym, najbardziej toporny, najbardziej, powiedziałbym, wychodzący poza dotychczasową systematykę prawną. Inne projekty lokalizowały kwestie przedstawione w projektach w ustawie o samorządzie gminnym. Wydaje się, że z punktu widzenia systematyki prawa i pewnego racjonalnego podejścia ustawodawcy właśnie tak to powinno
wyglądać. Te kwestie powinny być załatwione w tej
ustawie, umieszczone w tej ustawie, by tworzyć jedną
całość i obraz samorządu. Państwo wzięli najmniej

74. posiedzenie Sejmu w dniu 13 kwietnia 2023 r.

268

Projekty ustawy o świadczeniu pieniężnym z tytułu pełnienia funkcji sołtysa,
ustawy o sołtysach i radach sołeckich, ustaw o zmianie ustawy o samorządzie gminnym

Poseł Mirosław Suchoń
wysublimowany projekt. Skąd taka decyzja, dlaczego
i czy była w ogóle dyskusja na ten temat? Bardzo proszę o odpowiedź. Dziękuję bardzo. (Dzwonek)

Wicemarszałek Małgorzata Gosiewska:
Dziękuję bardzo.
Pan poseł Jarosław Sachajko, Kukiz’15.

Poseł Jarosław Sachajko:
Pani Marszałek! Pani Minister! Wysoka Izbo!
Mam pytanie właśnie do pani minister, dlaczego w projekcie jest zaproponowane 10 lat. Możemy się domyślać, w tej chwili kadencja samorządu to jest 5 lat,
aczkolwiek przez lata ta kadencja trwała 4 lata. Jest
wielu sołtysów, którzy pełnili swoją misję przez dwie
kadencje, ale dwie kadencje 4-letnie, czyli razem 8 lat.
Czy nie rozważali państwo, że lepiej byłoby, aby ten
okres skrócić do 8 lat, tak żeby ci wszyscy sołtysi,
którzy przez lata pracowali na rzecz swojej małej ojczyzny, swojej wsi byli również docenieni w postaci
tego dodatku? Dziękuję.

Wicemarszałek Małgorzata Gosiewska:
Dziękuję bardzo.
Pani poseł Małgorzata Chmiel, Koalicja Obywatelska.

Poseł Małgorzata Chmiel:
Pani Marszałek! Wysoka Izbo! Sołtysi są najstarszą instytucją państwa polskiego od XIII w. Przetrwali Piastów, Jagiellonów, państwo krzyżackie,
Andegawenów, Wazów, królów elekcyjnych, państwo
rozbiorowe i PRL. Ciężka praca sołtysów powinna
być doceniona, dlatego klub Koalicji Obywatelskiej
złożył w 2020 r. ustawę zwiększającą finansowanie
i doceniającą pracę sołtysa. Pytam, dlaczego ten rząd
to zamroził. Przez 3 lata ustawa nie jest procedowana i teraz nagle przed wyborami procedujecie…
(Głos z sali: Przez 8 lat nie przyjęliście tego.)
…nad swoją ustawą, opartą również nie tylko na
naszej, ale również innych klubów.
Fundusz sołecki powinien być szerszy. Rząd zaproponował comiesięczny dodatek tylko do emerytury dla sołtysa w wysokości 300 zł. To nie jest poważna propozycja. Dziękuję. (Oklaski)

Wicemarszałek Małgorzata Gosiewska:
Dziękuję.
Pan poseł Robert Obaz, Lewica.
Bardzo proszę.

Poseł Robert Obaz:
Pani Marszałek! Pani Minister! Wysoka Izbo! Sołtys na zagrodzie równy wojewodzie, możemy dziś
powiedzieć. Jak ważne to stanowisko, wiedzą wszyscy ci, którzy mieszkają na wsi czy współpracują
z ludźmi ze środowisk wiejskich.
Mam takie pytanie. Dzisiaj zapisaliśmy na sztywno w ustawie, że to jest 300 zł. I pytanie dotyczy tego,
czy nie powinniśmy wpisać tam waloryzacji, ponieważ wszystkie dodatki, które są określone kwotowo,
niestety z biegiem czasu z powodu inflacji tracą na
wartości. Czy zapis dotyczący waloryzacji tych świadczeń nie powinien być też wpisany w tej ustawie?
Dziękuję bardzo.

Wicemarszałek Małgorzata Gosiewska:
Dziękuję.
Pan poseł Ryszard Wilczyński, Koalicja Obywatelska.

Poseł Ryszard Wilczyński:
Wysoka Izbo! Dowiadujemy się, że jest przychylność rządu, aby obniżyć wymóg uzyskania świadczenia, dodatku do emerytury do 8 lat pełnienia funkcji
sołtysa. Bardzo za to dziękuję. Namawiałem do tego
gorąco na posiedzeniu komisji, przeprowadziliśmy
rozmowę z panią minister, jest otwartość. I na tym
uprzejmości się kończą. Dlatego że rozmawialiśmy
również o tym, że Ministerstwo Rolnictwa i Rozwoju
Wsi rozwojem wsi się nie zajmuje, a wiem o tym, bo
byłem 2 lata w Komisji Rolnictwa i Rozwoju Wsi i temat rozwoju wsi jako takiego gościł raz, i to na mój
wniosek, w porządku obrad komisji.
I teraz pytanie jest bardzo konkretne: W jaki sposób resort starał się wzmocnić pozycję ustrojową sołectwa i starał się, żeby sołectwo miało narzędzia
swojego rozwoju? Proszę panią minister, niejako w ramach kontynuacji naszej rozmowy, o odpowiedź na
piśmie, w jaki sposób rząd Prawa i Sprawiedliwości
starał się wzmocnić (Dzwonek) ustrojowo sołectwo
przez 8 lat. Dziękuję bardzo.

Wicemarszałek Małgorzata Gosiewska:
Dziękuję bardzo.
Pan poseł Franciszek Sterczewski, Koalicja Obywatelska.
Nie ma.
Pan poseł Janusz Kowalski, Prawo i Sprawiedliwość.
Również nie widzę.
A, jest, przepraszam.
Bardzo proszę.

74. posiedzenie Sejmu w dniu 13 kwietnia 2023 r.

Projekty ustawy o świadczeniu pieniężnym z tytułu pełnienia funkcji sołtysa,
ustawy o sołtysach i radach sołeckich, ustaw o zmianie ustawy o samorządzie gminnym

Poseł Janusz Kowalski:
Pani Marszałek! Wysoka Izbo! Magdalena Stępniak, sołtys wsi Pomorzowiczki w gminie Głubczyce,
czy Agnieszka Lemańczyk, sołtys wsi Proślice w gminie Byczyna…
(Poseł Małgorzata Chmiel: O, kampania wyborcza.)
…to są m.in. te panie, które świadczą o pięknej
pracy 40 tys. sołtysów. Rzeczywiście my, Zjednoczona
Prawica, Solidarna Polska, Prawo i Sprawiedliwość,
pamiętamy o sołtysach. I kiedy dzisiaj słyszymy tych
zakłamanych liberałów z Platformy Obywatelskiej,
którzy jeszcze 10 lat temu proponowali m.in. sołtysom
pracę prawie do śmierci… 67. rok, to właśnie, panie
pośle Wilczyński, proponowaliście mieszkańcom obszarów wiejskich. To dokładnie proponowaliście.
(Poseł Ryszard Wilczyński: Naucz się rozpoznawać zboża.)
Wy, kłamliwa totalna opozycjo od Donalda Tuska,
proponowaliście wszystkim (Dzwonek) mieszkańcom
obszarów wiejskich, rolnikom, pracę do 67. roku życia. W tej sprawie milczcie.
(Poseł Ryszard Wilczyński: Zboża się naucz rozpoznawać.)

269

Poseł Dariusz Bąk:
Pani Marszałek! Wysoki Sejmie! My dzisiaj nie
mówimy o tym, ile ma zarabiać sołtys, bo praca sołtysa to jest głównie praca społeczna. Natomiast ten
dodatek emerytalny, który jest autorskim projektem
Prawa i Sprawiedliwości, proszę państwa, to jest
uszanowanie postawy sołtysa, to jest również wyraz
wielkiego zaufania do tej funkcji, a także zachęta dla
wszystkich przedstawicieli społeczności, żeby się bardziej aktywizowali, bo rząd zauważa i stara się zaakcentować wielką rolę, jaką odgrywa sołtys. Te 300 zł,
proszę państwa, naprawdę sprawiło sołtysom wielką
radość, a także nam, którzy uczestniczymy w uchwaleniu tego projektu ustawy (Dzwonek), również daje
zadowolenie – rząd Prawa i Sprawiedliwości to wyjątkowy rząd nakierowany na służbę całemu narodowi polskiemu i wszystkim społecznościom. Dziękuję
za uwagę. (Oklaski)

Wicemarszałek Małgorzata Gosiewska:
Dziękuję, panie pośle.
Pani poseł Monika Falej, klub Lewica.
Bardzo proszę.

Wicemarszałek Małgorzata Gosiewska:
Dziękuję bardzo.
Panie pośle, proszę nie krzyczeć w ławach.
Pan poseł Konrad Berkowicz, Konfederacja.
Bardzo proszę.

Poseł Konrad Berkowicz:
W tym momencie sytuacja wygląda tak, że pieniądze z podatków płyną do Warszawy, do centrali
i z centrali są łaskawie rozdzielane na samorządy.
Tymczasem oczywiście byłoby dużo lepiej, sensowniej, godniej, gdyby pieniądze w większości zostawały po prostu w samorządzie, a niewielka część płynęłaby do Warszawy na podstawowe zadania państwa.
Wtedy zresztą te jednostki samorządowe mogłyby
konkurować między sobą wysokością podatków, efektywnością wydatkowania podatków, bo ludzie mogliby ewentualnie zmieniać miejsce zamieszkania, jednostki samorządowe, np. wybierać niższe podatki
albo wyższe podatki, ale lepiej zarządzaną gminę.
Tymczasem tak scentralizowaliście przez dekady ten
system, że my dzisiaj się zastawiamy jako posłowie,
ile w Pcimiu Dolnym sołtys powinien zarabiać. Dziękuję bardzo. (Oklaski)

Wicemarszałek Małgorzata Gosiewska:
Dziękuję.
Pan poseł Dariusz Bąk, Prawo i Sprawiedliwość.
Bardzo proszę.

Poseł Monika Falej:
Pani Marszałek! Pani Minister! Wysoka Izbo! Jeśli chodzi o te poprawki, ten projekt skupia się głównie na wsparciu sołtysek i sołtysów. Moje pytanie
będzie dotyczyło dwóch rzeczy, dwóch aspektów. To
kwestia związana z tym, czy jednak nie byłoby możliwe wniesienie poprawki, wniesienie przez panią
minister autopoprawki dotyczącej zarządzania majątkiem rady sołeckiej przez sołtysów, bo jest to dosyć
spory problem. I kwestie związane z funduszem sołeckim. Nie wszystkie samorządy ten fundusz sołecki mają w swojej gestii, nie przekazują radom sołeckim tych środków. Warto by było, żeby była to obligatoryjna kwestia, tak żeby rzeczywiście sołtysi i rady
sołeckie mieli szansę i możliwości, by tymi środkami
dysponować, oczywiście w odpowiedniej kwocie. Dziękuję uprzejmie.

Wicemarszałek Małgorzata Gosiewska:
Dziękuję bardzo.
Pan poseł Paweł Szefernaker, Prawo i Sprawiedliwość.
Bardzo proszę.

Poseł Paweł Szefernaker:
Pani Marszałek! Wysoka Izbo! Ja chętnie odpowiem państwu z Platformy Obywatelskiej, jeżeli państwo mnie wysłuchają. W 2009 r. była propozycja

74. posiedzenie Sejmu w dniu 13 kwietnia 2023 r.

270

Projekty ustawy o świadczeniu pieniężnym z tytułu pełnienia funkcji sołtysa,
ustawy o sołtysach i radach sołeckich, ustaw o zmianie ustawy o samorządzie gminnym

Poseł Paweł Szefernaker
takiej ustawy i ją odrzuciliście, jak rządziliście.
W 2009 r. Prawo i Sprawiedliwość proponowało dodatek dla sołtysów. Nie zrobiliście tego w czasie swoich rządów. My musimy w tej chwili tego typu działania podejmować.
Proszę państwa, ten program wpisuje się w cykl
programów Prawa i Sprawiedliwości, które przywracają godność obszarom wiejskim, małym miejscowościom, ludziom, którzy na co dzień angażują
się w życie tych miejscowości. Dodatki emerytalne
dla druhów z jednostek ochotniczych straży pożarnych, program 500+, przywrócenie wieku emerytalnego także dla polskich rolników w małych miejscowościach, na wsiach – to było to, na co ludzie czekali. Dzisiaj jest kolejny program, dla sołtysów…
(Poseł Anna Milczanowska: Tereny popegeerowskie.)
…i wiele innych programów, inwestycje na terenach popegeerowskich. To wszystko robimy i będziemy dalej realizować. Dziękuję bardzo. (Oklaski)

Wicemarszałek Małgorzata Gosiewska:
Dziękuję, panie pośle.
Lista posłów zapisanych do głosu została wyczerpana.
Uprzejmie proszę sekretarza stanu w Ministerstwie Rolnictwa i Rozwoju Wsi panią minister Annę
Gembicką o udzielenie odpowiedzi na pytanie.
(Poseł Małgorzata Chmiel: Co pan wraca do 15 lat
wstecz?)
Pani poseł, proszę nie krzyczeć w ławach.
(Poseł Małgorzata Chmiel: Przepraszam. Proszę
mi wybaczyć.)
Dziękuję. Wybaczam.
Bardzo proszę, pani minister.

Sekretarz Stanu
w Ministerstwie Rolnictwa i Rozwoju Wsi
Anna Gembicka:
Bardzo dziękuję.
Szanowna Pani Marszałek! Wysoka Izbo! Przede
wszystkim chciałam podziękować za merytoryczne
prace w komisji i dyskusję, która była potrzebna, bo
udało się wypracować chociażby rozwiązanie dotyczące kadencji i określenia ilości lat. To była kwestia,
która faktycznie wymagała rozstrzygnięcia. Pierwotnie my w projekcie proponowaliśmy kadencje. Później, w czasie prac nad projektami, także tymi, które były zgłaszane jeszcze w Senacie, doszliśmy do
wniosku, że lepiej będzie określić to w formie lat.
Finalnie obydwie te formy zostały połączone i wydaje mi się, że to jest faktycznie najlepsze, optymalne
rozwiązanie.

Odnośnie do zarzutów politycznych, które się pojawiają, to, szanowni państwo, zostało to już podniesione przez moich przedmówców. Zwracam się do
Platformy Obywatelskiej i PSL-u: mieliście państwo
naprawdę bardzo dużo czasu, żeby takie rozwiązania
wprowadzić. Podobnie jak inne rozwiązania, które
wielokrotnie obiecywaliście: czy to dodatki dla OSP,
czy to kwestie np. zniesienia wymogu przekazywania
gospodarstwa przy przechodzeniu na emeryturę
przez rolników. Nic z tym nie zrobiliście, a więc myślę, że to już po prostu dostatecznie podsumowuje
wasze działania w tym zakresie.
Jeżeli chodzi o pytania, które się pojawiły, to odniosę się do wypłacania tych środków przez KRUS.
KRUS jest instytucją, która spośród instytucji rolniczych cieszy się największym zaufaniem wśród rolników. Wiemy, że wielu sołtysów to właśnie rolnicy.
Placówki KRUS-u są zlokalizowane w każdym powiecie, więc także ze względów logistycznych uważamy, że to jest najlepsze rozwiązanie.
Jeżeli chodzi o oszacowanie liczby osób, które
będą uprawnione, to także było to sprawdzane w poszczególnych gminach poprzez wojewodów. Było też
wykonane szacowanie.
Odnośnie do tego, czy pieniędzy nie zabraknie
i czy wszyscy dostaną po te 300 zł świadczenia, które zostało zapisane, to chcę powiedzieć, że nie ma
tutaj powodów do obaw, bo nie ma zapisanego mechanizmu korygującego, który by powodował, że ta kwota będzie zmniejszona.
Jeżeli chodzi o wymóg wieku, to już się do tego
odnosiłam. Tak jak powiedziałam, była dyskusja na
posiedzeniu komisji i bardzo się cieszę, że wspólnie
udało się to wypracować.
Dalej: Dlaczego projekty były zamrożone? Też
już się do tego odnosiłam. Jeszcze raz powiem: Platforma miała 8 lat swoich rządów na zgłoszenie takiego projektu, a jeśli chodzi o PSL, to nawet, szczerze mówiąc, nie byłam w stanie policzyć, ale w 10 rządach państwo byliście, więc naprawdę szans było
bardzo dużo.
Jeżeli chodzi o kwestie waloryzacji, to jest to zapewnione w ustawie w art. 7. Kwota 300 zł będzie
podlegała waloryzacji. Nie ma potrzeby tego dodatkowo doprecyzowywać, bo to jest zapisane bezpośrednio w ustawie.
Odnośnie do kwestii ustrojowych, które były podnoszone, związanych z samorządem terytorialnym,
czy kwestii dodatkowych, że tak powiem, obowiązków gmin wobec sołectw, to uważamy, że to wymaga
większej dyskusji z przedstawicielami samorządów,
ze związkami samorządów. Powiem szczerze, zrobiłam takie rozeznanie w gminach w moim województwie i zdania co do tych zmian były bardzo mocno
podzielone. Proponowałabym, żeby jednak uregulować to w oddzielnym akcie po porządnej, dokładnej
dyskusji z samorządami. Bardzo dziękuję. (Oklaski)
(Poseł Ryszard Wilczyński: Trzymamy za słowo.)

74. posiedzenie Sejmu w dniu 13 kwietnia 2023 r.

Projekt ustawy o zmianie nazw uczelni służb państwowych nadzorowanych przez ministra właściwego do spraw wewnętrznych,
o zmianie ustawy o Policji, ustawy o Straży Granicznej, ustawy o Państwowej Straży Pożarnej

Wicemarszałek Małgorzata Gosiewska:
Dziękuję, pani minister.
O głos prosił również poseł sprawozdawca pan
Jerzy Małecki.
Bardzo proszę.

Poseł Jerzy Małecki:
Pani Marszałek! Pani Minister! Wysoka Izbo!
Chciałem odpowiedzieć w sumie na trzy pytania. Po
części pani minister odpowiedziała, ale chciałbym
dać odpowiedź panu posłowi Suchoniowi.
Panie Pośle! Decyzja o tym, że projekt rządowy
będzie projektem wiodącym, zapadła na posiedzeniu
komisji. To komisja zdecydowała o tym, że tak się
stało.
Do pana posła Sachajki – klub Prawa i Sprawiedliwości złożył poprawkę doprecyzowującą, że tu
chodzi o dwie kadencje, ale nie mniej niż 8 lat.
I odpowiedź na pytanie pana posła Obaza – w ustawie jest zapis o rewaloryzacji. Art. 7 projektu rządowego nr 3128 mówi dokładnie: Kwota świadczenia
podlega corocznej waloryzacji od dnia 1 marca. Dziękuję bardzo. (Oklaski)

Wicemarszałek Małgorzata Gosiewska:
Dziękuję bardzo, panie pośle.
Zamykam dyskusję.
W związku z tym, że w czasie drugiego czytania
zgłoszono do przedłożonego projektu ustawy poprawki, proponuję, aby Sejm ponownie skierował ten projekt do Komisji Samorządu Terytorialnego i Polityki
Regionalnej celem przedstawienia sprawozdania.
Jeśli nie usłyszę sprzeciwu, będę uważała, że
Sejm propozycję przyjął.
Sprzeciwu nie słyszę.
Przystępujemy do rozpatrzenia punktu 41.
porządku dziennego: Sprawozdanie Komisji Administracji i Spraw Wewnętrznych o rządowym
projekcie ustawy o zmianie nazw uczelni służb
państwowych nadzorowanych przez ministra właściwego do spraw wewnętrznych, o zmianie ustawy o Policji, ustawy o Straży Granicznej, ustawy
o Państwowej Straży Pożarnej oraz niektórych
innych ustaw (druki nr 3133 i 3158).
Uprzejmie proszę pana posła Mieczysława Baszkę
o przedstawienie sprawozdania komisji.

Poseł Sprawozdawca
Mieczysław Baszko:
Pani Marszałek! Wysoka Izbo! Jako sprawozdawca mam zaszczyt przedstawić Wysokiej Izbie projekt
ustawy o zmianie nazw uczelni służb państwowych
nadzorowanych przez ministra właściwego do spraw

271

wewnętrznych, o zmianie ustawy o Policji, ustawy
o Straży Granicznej, ustawy o Państwowej Straży
Pożarnej oraz niektórych innych ustaw, druki nr 3133
i 3158.
Projekt ustawy ma na celu dokonanie zmiany
nazw uczelni służb państwowych nadzorowanych
przez ministra właściwego do spraw wewnętrznych,
tj. Szkoły Głównej Służby Pożarniczej na Akademię
Pożarniczą oraz Wyższej Szkoły Policji w Szczytnie
na Akademię Policji w Szczytnie. Jest on procedowany również w związku z planowanym utworzeniem
resortowej uczelni, Wyższej Szkoły Straży Granicznej, co wiąże się z koniecznością wprowadzenia
zmian w systemie szkoleń kadr Straży Granicznej
w procesie naboru.
Zgodnie z art. 35 ust. 1 ustawy z dnia 20 lipca
2018 r. – Prawo o szkolnictwie wyższym i nauce, zwanej
dalej ustawą – Prawo o szkolnictwie wyższym i nauce,
publiczną uczelnię akademicką tworzy się w drodze
ustawy. A zatem zmiana nazwy takiej uczelni również jest dokonywana w drodze ustawy.
Natomiast w myśl art. 14 ust. 1 tej ustawy uczelnia
jest uczelnią akademicką, jeżeli prowadzi działalność
naukową i posiada kategorię naukową A+, A albo B+
w co najmniej jednej dyscyplinie naukowej albo artystycznej. Uczelnia zawodowa, która w wyniku ewaluacji jakości działalności naukowej przeprowadzonej
za lata 2015–2021 uzyskała kategorię naukową A+,
A, B+ w co najmniej jednej dyscyplinie naukowej albo
artystycznej z dniem wejścia w życie tego przepisu,
tj. dniem 1 października 2022 r., uzyskała status
uczelni akademickiej.
Obydwie uczelnie spełniają powyższy warunek.
W wyniku ewaluacji jakości działalności naukowej
za lata 2017–2021 przeprowadzonej w 2022 r. Szkoła
Główna Straży Pożarniczej, na mocy decyzji ministra
nauki, edukacji i nauki, otrzymała kategorię naukową A+ w dyscyplinie naukowej: nauki o bezpieczeństwie oraz kategorię A w dyscyplinie: inżyniera środowiskowa, górnictwo i energetyka. Wskazać należy,
że nazwa Akademia Pożarnicza będzie w sposób jednoznaczny identyfikować uczelnię, wskazując na charakter jej działalności, uwzględniając jednocześnie
poniższe rozwiązania normatywne.
Obecnie Szkoła Główna Służby Pożarniczej to
nowoczesna, dobrze wyposażona uczelnia o profilu
ogólnoakademickim. Tradycje szkoły sięgają lat 30.
ubiegłego wieku, zaś od 1982 r. jest to uczelnia, która nieprzerwanie kształci kadrę oficerską Państwowej Straży Pożarnej i specjalistów w zakresie ochrony przeciwpożarowej, inżynierii bezpieczeństwa i bezpieczeństwa wewnętrznego. Zmiana nazwy podkreśli
profil jej działalności przejawiający się w prowadzeniu kształcenia przede wszystkim na studiach kończących się uzyskaniem tytułów zawodowych uprawniających do wykonywania zawodu inżynier pożarnictwa oraz prowadzeniu działalności naukowej w dwóch
dyscyplinach naukowych ocenianych podczas ostatniej ewaluacji. Ponadto projektowana zmiana nazwy
jest zgodna z misją i strategią uczelni, które dotyczą

74. posiedzenie Sejmu w dniu 13 kwietnia 2023 r.

272

Projekt ustawy o zmianie nazw uczelni służb państwowych nadzorowanych przez ministra właściwego do spraw wewnętrznych,
o zmianie ustawy o Policji, ustawy o Straży Granicznej, ustawy o Państwowej Straży Pożarnej

Poseł Sprawozdawca Mieczysław Baszko
kierunków jej rozwoju. Uczelnia planuje systematycznie rozszerzać ofertę dydaktyczną o kierunki
studiów umożliwiające studentom uzyskanie nowych
kompetencji, kładąc jednocześnie nacisk na interdyscyplinarny charakter kształcenia.
Na mocy decyzji ministra edukacji i nauki szkoła
otrzymała w dniu 2 lutego 2023 r. pozwolenie na
utworzenie studiów I stopnia o profilu praktycznym
na kierunku: ratownictwo medyczne. Studia te przyczynią się do przygotowania profesjonalnych kadr na
potrzeby Państwowej Straży Pożarnej oraz innych
podmiotów ratowniczych. W planie rozwoju uczelni
są także działania zmierzające do otwarcia kolejnych
kierunków studiów o charakterze utylitarnym, wpisującym się w profil działalności uczelni oraz wychodzącym naprzeciw potrzebom działania MSWiA oraz
służby w PSP.
W wyniku wieloletnich starań zostało wydane
rozporządzenie ministra edukacji i nauki z dnia
26 sierpnia 2022 r. zmieniające rozporządzenie w sprawie studiów, które umożliwiło kształcenie strażaków
w służbie kandydackiej na poziomie jednolitych studiów magisterskich oraz nadawanie im tytułu naukowego magistra inżyniera pożarnictwa. Wprowadzona
regulacja powoduje, że w Szkole Głównej Służby Pożarniczej będą prowadzone studia I stopnia, studia
II stopnia oraz jednolite studia magisterskie. Taki
system kształcenia wyższego odpowiada potrzebom
ochrony przeciwpożarowej i jest efektem ustawowo
przyjętego modelu kształcenia w Państwowej Straży
Pożarnej.
Celem jest także umożliwienie podnoszenia kwalifikacji i kompetencji zawodowych osobom, które
prowadzą działalność w zakresie szeroko pojętego
bezpieczeństwa. W tym celu uczelnia prowadzi liczne
studia podyplomowe. Tematyka tych studiów obejmuje inżynierię pożarową budynków, badanie przyczyn pożarów, zapobieganie poważnym awariom,
ochronę przeciwpożarową lasów, ochronę ludności
i inne podyktowane potrzebami służby w Państwowej Straży Pożarnej oraz wymaganiami otoczenia
społeczno-gospodarczego. Ofertę kształcenia uzupełniają różne kursy i szkolenia doskonalące dla specjalistów z zakresu ochrony przeciwpożarowej i ochrony
ludności.
Podstawą do konstruowania dobrej i skutecznej
polityki kształcenia jest prowadzenie badań naukowych oraz kształcenie i promowanie kadry naukowej.
Szkoła posiada uprawnienie do nadawania stopnia
naukowego doktora nauk w dyscyplinie: inżynieria
środowiskowa, obecnie inżynieria środowiska, górnictwo i energetyka, oraz w dyscyplinie: nauki o bezpieczeństwie. Warto również zaznaczyć, że Szkoła
Główna Służby Pożarniczej była inicjatorem działań
zmierzających do wyodrębnienia w dziedzinie nauk
inżynieryjno-technicznych dyscypliny inżynierii bezpieczeństwa. W rozporządzeniu z dnia 11 października 2022 r. w sprawie dziedzin nauki i dyscyplin

naukowych oraz dyscyplin artystycznych wyodrębniono przedmiotową dyscyplinę, w której pracownicy
w przyszłości będą mogli prowadzić swoje badania
naukowe.
Ustanowienie nazwy uczelni jako akademii podniesie z pewnością jej prestiż oraz poprawi rozpoznawalność na rynku uczelni w Polsce i na świecie jako
uczelni będącej prekursorem w badaniach na rzecz
ochrony przeciwpożarowej i poprawy bezpieczeństwa.
Zmiana nazwy podkreśli jej naukowy charakter oraz
będzie stanowiła potwierdzenie dużej wartości 40-letniego kształcenia pożarniczego w Polsce oraz prowadzonych badań naukowych.
Pani Marszałek! Wysoka Izbo! Wyższa Szkoła Policji w Szczytnie w wyniku ewaluacji jakości działalności naukowej otrzymała kategorię naukową A
w dyscyplinie: nauki o bezpieczeństwie oraz B+
w dyscyplinie: nauki prawne.
Podstawowym celem Wyższej Szkoły Policyjnej
w Szczytnie jest zapewnienie jak najlepszej i jak najszerszej oferty dydaktycznej skierowanej głównie do
funkcjonariuszy służb publicznych, których ponad
90% stanowią funkcjonariusze Policji. Proces kształcenia w Wyższej Szkole Policji w Szczytnie wynika
bezpośrednio z misji uczelni.
Z uwagi na przyjęte cele uczelni w Wyższej Szkole Policyjnej w Szczytnie prowadzone są zarówno
studia stacjonarne, jak i niestacjonarne na następujących kierunkach: nauka o Policji, bezpieczeństwo
wewnętrzne, kryminologia oraz informatyka. Nadmienić należy, że prowadzone przez Wyższą Szkołę
Policyjną w Szczytnie studia na kierunku: nauka
o Policji powiązane są z uzyskaniem I stopnia oficerskiego i stanowią istotny element kształcenia funkcjonariuszy Policji oraz integralny komponent systemu szkolnictwa wyższego i nauki.
Ważnym obszarem aktywności uczelni jest zapewnienie kształcenia w formie studiów podyplomowych. Uczelnia może pochwalić się bogatą ofertą tej
formy kształcenia, czyli studiami podyplomowymi
w zakresie zarządzania kryzysowego, zarządzania
jednostką organizacyjną w administracji publicznej,
kontroli w administracji publicznej, logistyki, cyberbezpieczeństwa, bezpieczeństwa imprez masowych
i zgromadzeń publicznych, kryminalistyki w procesie
karnym, taktyki i techniki zwalczania współczesnych
form przestępczości zorganizowanej, rozpoznawania,
zapobiegania i zwalczania cyberprzestępstw popełnianych na szkodę banków oraz ich klientów, bezpieczeństwa dokumentów publicznych oraz zarządzania
bezpieczeństwem wewnętrznym państwa na poziomie strategicznym.
Uczelnia aplikuje także o środki finansowe w ramach konkursów krajowych i międzynarodowych.
Uczelnia pozyskuje środki krajowe dzięki udziałowi
w konkursach Narodowego Centrum Badań i Rozwoju oraz krajowych i regionalnych programach operacyjnych. Aplikuje także o środki na realizację projektów do Narodowego Centrum Nauki. Realizowane
badania mają przede wszystkim charakter badań

74. posiedzenie Sejmu w dniu 13 kwietnia 2023 r.

Projekt ustawy o zmianie nazw uczelni służb państwowych nadzorowanych przez ministra właściwego do spraw wewnętrznych,
o zmianie ustawy o Policji, ustawy o Straży Granicznej, ustawy o Państwowej Straży Pożarnej

Poseł Sprawozdawca Mieczysław Baszko
stosowanych i przemysłowych lub prac rozwojowych
dla konkretnych obiorców produktów z obszaru ogólnie pojętego bezpieczeństwa. Środki zagraniczne
pozyskiwane są przede wszystkim w ramach projektów realizowanych w ramach Programu Horyzont
2020 w obszarze bezpieczeństwa a także 7. Programu
Ramowego oraz innych funduszy europejskich.
O projekcie zmiany nazwy uczelni zostali poinformowani przedstawiciele społeczności akademickiej
Wyższej Szkoły Policji w Szczytnie. Podjętą inicjatywę oceniono bardzo dobrze. Dostrzeżono we wskazanym rozwiązaniu podniesienie prestiżu uczelni.
Podkreślenia wymaga, że w przypadku obydwu
uczelni proponowane nazwy wyróżnią je spośród innych uczelni i zapewnią im większą rozpoznawalność
oraz renomę, co przełoży się na pozytywny odbiór
uczelni w otoczeniu społeczno-gospodarczym oraz
umocni ich pozycję w obszarze szkolnictwa wyższego.
Nazwy: Akademia Pożarnicza oraz Akademia Policji
w Szczytnie będą bowiem w sposób jednoznaczny
identyfikować uczelnie.
Pani Marszałek! Wysoka Izbo! Planowane utworzenie Wyższej Szkoły Straży Granicznej, czyli kolejnej
resortowej uczelni nadzorowanej przez ministra właściwego do spraw wewnętrznych, ma na celu poprawę
jakości kształcenia funkcjonariuszy i pracowników
Straży Granicznej. Zmiany przyniosą dopełnienie systemu szkolenia Straży Granicznej o studia pierwszego
stopnia, a w dłuższej perspektywie również drugiego
stopnia, co pozwoli zdecydowanie zwiększyć poziom
kompetencji kadr Straży Granicznej.
System szkolenia i doskonalenia zawodowego funkcjonariuszy Straży Granicznej wymaga zmian dostosowujących jego newralgiczne obszary do współczesnych
wymogów. Brak dysponowania wewnętrznym systemem kształcenia własnych kadr na poziomie studiów
pierwszego i drugiego stopnia, a jedynie pozyskiwanie
do swoich szeregów osób z wyższym wykształceniem
będących absolwentami wyższych uczelni cywilnych,
nie sprawdza się z perspektywy… Chodzi o to, że
uczelnie cywilne… Ten system się nie sprawdza. Po
to tworzy się Wyższą Szkołę Straży Granicznej w Koszalinie, żeby były lepsze kadry w naszej służbie
obrony ojczyzny. Absolwenci uczelni Straży Granicznej dzięki kształceniu na poziomie studiów pierwszego i drugiego stopnia będą lepiej niż dotychczas przygotowani do wieloaspektowej służby w szeroko rozumianej ochronie granic państwowych, jak również od
razu zdobędą niezbędne kompetencje, o których już
wspomniałem.
Trzeba podkreślić, że funkcjonariusze Straży Granicznej realizują zadania również poza granicami
naszego kraju, dlatego ich szkolenie uzupełnione będzie także o zajęcia prowadzone przez ekspertów
uczestniczących w misjach zagranicznych, odpowiedzialnych za współpracę międzynarodową, znających
specyfikę działań służb i instytucji międzynarodowych takich jak m.in. Interpol, Europol czy Frontex.

273

Warto także podkreślić, że z utworzeniem uczelni
związana jest zmiana systemu kształcenia, co powinno zapewnić stały poziom naboru na realizowane
kierunki studiów.
Szkolenie służb mundurowych wymaga zapewnienia rozbudowanej infrastruktury, co będzie realizowane w najbliższych latach, ale już obecnie funkcjonujące zaplecze logistyczne Centralnego Ośrodka
Szkolenia Straży Granicznej, który będzie przekształcony w wyższą uczelnię, będzie w stanie wypełnić potrzeby edukacyjne. Utworzenie uczelni planowane jest na 1 października 2023 r. Uczelnia będzie miała wpływ na system kształcenia kadr Straży
Granicznej.
Pani Marszałek! Wysoka Izbo! Panie Ministrze!
Na posiedzeniu komisji zostały zgłoszone trzy poprawki. Dwie poprawki zgłoszone przez przewodniczącego komisji Wiesława Szczepańskiego zostały
przyjęte przez komisję. Jedna poprawka została zgłoszona przez wiceprzewodniczącego Piotra Kaletę
i również została przyjęta. Całość projektu ustawy
została przyjęta przez komisję. Komisja wnosi o dalsze procedowanie nad projektem oraz o jego przyjęcie. Dziękuję.

Wicemarszałek Małgorzata Gosiewska:
Dziękuję bardzo, panie pośle.
Sejm ustalił, że w dyskusji nad tym punktem porządku dziennego wysłucha 5-minutowych oświadczeń
w imieniu klubów i 3-minutowych oświadczeń w imieniu kół.
Otwieram dyskusję.
Stanowisko klubu parlamentarnego przedstawi
pan poseł Mieczysław Baszko. (Oklaski)
Pan poseł Mieczysław Baszko przedstawia stanowisko klubu.

Poseł Mieczysław Baszko:
Pani Marszałek! Wysoka Izbo! Panie Ministrze!
Mam przyjemność przedstawić stanowisko klubu Prawa i Sprawiedliwości wobec projektu ustawy o zmianie nazw uczelni służb państwowych nadzorowanych
przez ministra właściwego do spraw wewnętrznych,
o zmianie ustawy o Policji, ustawy o Straży Granicznej, ustawy o Państwowej Straży Pożarnej oraz niektórych innych ustaw.
Chcę podkreślić, że klub Prawa i Sprawiedliwości
jest za przyjęciem tej ustawy i prosi Wysoką Izbę
o jej o przyjęcie. Dziękuję bardzo. (Oklaski)

Wicemarszałek Małgorzata Gosiewska:
Bardzo dziękuję, panie pośle.
Pan poseł Piotr Borys przedstawi stanowisko
Klubu Parlamentarnego Koalicja Obywatelska.
Bardzo proszę, panie pośle.

74. posiedzenie Sejmu w dniu 13 kwietnia 2023 r.

274

Projekt ustawy o zmianie nazw uczelni służb państwowych nadzorowanych przez ministra właściwego do spraw wewnętrznych,
o zmianie ustawy o Policji, ustawy o Straży Granicznej, ustawy o Państwowej Straży Pożarnej

Poseł Piotr Borys:
Szanowna Pani Marszałek! Wysoka Izbo! Projekt
ustawy ma na pewno charakter niezwykle pozytywny. Nam wszystkim powinno zależeć na tym, aby
kształcić najlepszą kadrę w obszarze Policji, straży
pożarnej, a także Straży Granicznej. Moje doświadczenie wynikające z kilkunastu wyjazdów na Ukrainę w czasie tego konfliktu zbrojnego i rozmowy
z instytucjami państwowymi Ukrainy wskazały, że
te właśnie służby na zapleczu wojny mogą spełniać
niezwykle istotną rolę, szczególnie dobrze wyszkolone i skoordynowane, na różnych etapach wojny czy
też zagrożenia. To zagrożenie może zawsze do Polski
przyjść, to zagrożenie może mieć charakter zewnętrzny, ale także charakter wynikający z różnych potencjalnych katastrof.
Do czego zmierzamy? Oczywiście zmiana charakteru Szkoły Głównej Służby Pożarniczej i przekształcenie jej w Akademię Pożarniczą, podobnie jak Wyższej Szkoły Policji w Szczytnie w Akademię Policji
w Szczytnie, to tak naprawdę standard wyższych
uczelni, odpowiednich kategorii nadawanych ustawami. Myślę, że to ma charakter absolutnie pozytywny – nie chodzi tylko o nadawanie tytułów inżyniera,
magistra i doktora w odpowiednich dyscyplinach
– ale również ma charakter przede wszystkim naukowy. Bo przecież skorzystanie z wielu programów
sieciowych, europejskich, „Horyzontu 2020”, z tego,
co już uczelnie korzystają, wymiana doświadczeń
z innymi uczelniami europejskimi to na pewno dobre
doświadczenie i prestiż dla tych zawodów. Będziemy
z całą pewnością to popierać.
Jest oczywiście pytanie, na ile stworzenie szkoły
dla służb Straży Granicznej w Koszalinie jest wykonalne na dobrym poziomie, bo przecież Koszalin nie
jest ośrodkiem akademickim, ale ma ogromne, bardzo ważne aspiracje i początek znakomitych kadr.
Myślę, że tutaj trzeba będzie poświęcić bardzo dużo
uwagi, rzetelności, aby kadra tworząca uczelnię wyższą zrobiła to jak najlepiej jakościowo, aby osoby,
które miałyby kończyć uczelnię, absolwenci posiadali niezbędną wiedzę, bo przecież pracowników Straży
Granicznej nie ma aż tak wielu. To jest 15 tys. osób.
Trzeba więc stworzyć przede wszystkim jakościową
szkołę, która po tytule licencjata będzie miała możliwość z czasem pewnie uzyskania dla kolejnych absolwentów kolejnego etapu, II stopnia – magistra. To
jest na pewno duże wyzwanie. Należy wesprzeć to
pomocą kadrową, finansową, logistyczną, utrzymać
jednocześnie pozostałe dwa ośrodki szkoleniowe Straży Granicznej, takie jak m.in. ten w Lubaniu na Dolnym Śląsku, bardzo dobry ośrodek. Będziemy się temu
przyglądali, trzymając kciuki i przede wszystkim wspierając powstanie nowej szkoły dla przyszłych absolwentów, pracowników Straży Granicznej.
Podkreślam raz jeszcze: należałoby sprawdzić jeszcze potrzeby w kompetencjach, bo przecież dzisiejsi
absolwenci, którzy pracują w Straży Granicznej, rekrutują się z różnych dziedzin, z różnych uniwersy-

tetów i szkół wyższych w Polsce, więc należałoby na
pewno dużą wagę jakościową przyłożyć do tej szkoły.
Tak że popieramy rozwiązania. Przede wszystkim
najlepsze kompetencje kadry tych trzech służb są
rzeczą zasadniczą w zmieniającym się świecie, który
coraz bardziej wymaga od nas jakościowego przygotowania kadry. Bardzo dziękuję. (Oklaski)
(Głos z sali: Brawurowe wystąpienie.)

Wicemarszałek Małgorzata Gosiewska:
Dziękuję bardzo, panie pośle.
Pan poseł Jan Szopiński w imieniu klubu parlamentarnego Lewica.
Bardzo proszę.

Poseł Jan Szopiński:
Pani Marszałek! Panie Ministrze! Wysoka Izbo!
Polska Agencja Prasowa, 19 sierpnia: do wykazu prac
legislacyjnych rządu został zapisany projekt ustawy,
który ma na celu zmianę nazw uczelni Szkoły Głównej Służby Pożarniczej na Akademię Pożarniczą oraz
Wyższej Szkoły Policji w Szczytnie.
Dzisiaj mamy dzień 14 kwietnia, godz. 0.30. Ten
projekt ustawy wpłynął do Sejmu w dniu 7 kwietnia. Mam takie nieskromne pytanie do rządu: Dlaczego rząd psuje nam radość procedowania nad tą
dobrą ustawą? Dlaczego procedujemy nad tą ustawą
o godz. 0.30? Pomiędzy 19 sierpnia a dzisiejszym
dniem przedstawiciele resortu odbyli swoistego rodzaju Tour de Pologne. Można poczytać sobie na stronach internetowych uczelni w Szczytnie, ile konferencji się odbyło, ile razy zapowiedziano, że już właśnie zmieniamy tę ustawę. Wyjdzie na to, że Wysoki
Sejm nie chciał zmienić tej ustawy, a tak po prostu
nie jest. Raz jeszcze przypominam, że ona wpłynęła
do Sejmu w dniu 7 kwietnia.
Zmieniamy nazwę uczelni ze Szkoły Głównej
Służby Pożarniczej na Akademię Pożarniczą i z Wyższej Szkoły Policji w Szczytnie na Akademię Policji
w Szczytnie oraz ustanawiamy i tworzymy nową
uczelnię: Wyższą Szkołę Straży Granicznej, co wiąże
się z koniecznością i kwestią dotyczącą zmian w systemie szkolenia kadr oraz w systemie naboru. Potencjał i osiągnięcia uczelni w Szczytnie w pełni uzasadniają zmianę nazwy na zawierającą wyraz „akademia”, co podkreśla naukowy profil działalności uczelni przejawiającej się w realizowanych przedsięwzięciach badawczych, w pracach rozwojowych, a także
autonomicznym i nowoczesnym charakterze uczelni,
z czym przedstawiciele Komisji Administracji i Spraw
Wewnętrznych mieli szansę i okazję zapoznać się
osobiście, wizytując tę uczelnię. Planowane utworzenie Wyższej Szkoły Straży Granicznej, kolejnej resortowej uczelni nadzorowanej przez ministra właściwego do spraw wewnętrznych, ma na celu poprawę jakości kształcenia funkcjonariuszy i pracowników

74. posiedzenie Sejmu w dniu 13 kwietnia 2023 r.

Projekt ustawy o zmianie nazw uczelni służb państwowych nadzorowanych przez ministra właściwego do spraw wewnętrznych,
o zmianie ustawy o Policji, ustawy o Straży Granicznej, ustawy o Państwowej Straży Pożarnej

Poseł Jan Szopiński
Straży Granicznej. Straży Granicznej – ponad 18-tysięcznej formacji, która wykonuje niezbędne zadania
w zakresie ochrony polskich granic.
Natomiast w ustawie, nad którą tutaj procedujemy, mamy również poprawki, które zostały zgłoszone
przez posłów, w tym moim zdaniem najważniejsze
poprawki, które zostały zgłoszone przez przewodniczącego komisji pana Wiesława Szczepańskiego. Dlaczego one zostały zgłoszone przez pana Wiesława
Szczepańskiego i dlaczego resort nie uwzględnił tych
zmian na początku bieżącego roku? Myślę, że pan
minister tutaj to wytłumaczy, bo w komisji tego nie
wytłumaczył.
Pragnę przypomnieć, że w dniu 13 stycznia 2023 r.
Sejm uchwalił ostateczny tekst ustawy o zmianie
ustawy o pomocy obywatelom Ukrainy w związku
z konfliktem zbrojnym na terytorium tego państwa.
Na początku inwazji podjęto decyzję, która dotyczyła
ochrony ukraińskich uchodźców i dotyczyła decyzji,
którą podejmowały instytucje Unii Europejskiej.
Z ochrony tymczasowej korzysta ponad 4,2 mln obywateli Ukrainy w Unii, zapewniając wsparcie m.in.
opieki zdrowotnej, edukacji i europejskiego rynku
pracy. W dniu 10 października 2022 r. podjęto decyzję
o przedłużeniu tej dyrektywy. Natomiast ta dyrektywa nie znalazła się w ustawie, którą cytowałem,
z dnia 13 stycznia 2023 r.
Do wyjaśnienia zatem pozostaje, na jakim biurku
ta dyrektywa przeleżała i dlaczego resort nie podjął
kwestii dotyczącej pomocy obywatelom Ukrainy i przedłużenia tej dyrektywy do 2024 r., a musiał to uczynić przewodniczący komisji, uwzględniając poprawkę w ustawie, która dotyczy uczelni wyższych. Myślę,
że pan minister to wytłumaczy. Dziękuję bardzo.
(Dzwonek)

Wicemarszałek Małgorzata Gosiewska:
Dziękuję.
Pani poseł Urszula Nowogórska przedstawi stanowisko Klubu Parlamentarnego Koalicja Polska.
Bardzo proszę.

Poseł Urszula Nowogórska:
Szanowna Pani Marszałek! Panie Ministrze! Wysoka Izbo! Pochylamy się nad drukiem sejmowym
nr 3133, czyli rządowym projektem ustawy o zmianie
nazw uczelni służb państwowych nadzorowanych
przez ministra właściwego do spraw wewnętrznych,
o zmianie ustawy o Policji, ustawy o Straży Granicznej, ustawy o Państwowej Straży Pożarnej oraz niektórych innych ustaw.
Ta ustawa dotyczy trzech najważniejszych służb
w naszym kraju: Państwowej Straży Pożarnej, Policji

275

i Straży Granicznej. Sytuacja, która zdarzyła się
w zeszłym roku, a związana jest z konfliktem na
Ukrainie, pokazała, jak bardzo ważne jest doświadczenie, wyszkolenie i przygotowanie do wykonywania
trudnych zadań w trudnych warunkach. Nasze służby te zadania wypełniły dobrze, bardzo dobrze. To,
że zmieniamy profil dwóch uczelni: z Wyższej Szkoły
Pożarniczej na Akademię Pożarniczą i Wyższej Szkoły Policji w Szczytnie na Akademię Policyjną, na
pewno podnosi prestiż kształcenia, podnosi również
jakość tych uczelni, systematyzując je w kategorii
uczelni na wysokim poziomie, w kategorii uczelni
międzynarodowej.
Natomiast musimy sobie zdać sprawę z tego, że te
trzy formacje odpowiadają za zapewnienie obywatelom bezpieczeństwa, porządku publicznego i prawnego, zapewniają bezpieczeństwo w zakresie ochrony granic, zapewniają bezpieczeństwo w działaniach ratowniczych i działaniu humanitarnym. To są trzy główne
profile działalności tych trzech służb, o których mówimy w tej ustawie.
Chciałam powiedzieć, że dotychczasowe doświadczenia i dotychczasowe działania służb: Policji, Państwowej Straży Pożarnej, Straży Granicznej pokazały, że w tym systemie kształcenia, który jest teraz,
który niejednokrotnie jest uzupełniany przez uczelnie cywilne, musimy uzupełnić o dotychczasowe doświadczenia nabyte w ciągu ostatniego roku, i o to
bardzo proszę, panie ministrze. To jest bardzo ważna
kwestia.
Kolejna kwestia, o której – jak myślę – warto powiedzieć, to dobre wyszkolenie. Wyposażenie to też
jest bardzo ważny element prawidłowego funkcjonowania służb, państwa, wypełniania wszystkich zakresów działań, które służby mają. Chciałam powiedzieć, że ustawy modernizacyjne, które były przyjmowane w budżecie tym i wcześniejszym sprawiają,
że lepsze wyposażenie służb poprawia możliwość
wykonywania wszystkich ich zadań i działań.
Bardzo proszę i z tego miejsca zwracam się z gorącym apelem, aby zadbać o właściwe dofinansowanie wszystkich innych działań wykraczających poza
zakres doposażenia. Jak państwo wiecie i docierają
do nas różne informacje medialne, że czasem się zdarza tak, że mamy opóźnienia różnego rodzaju zapłatach za usługi, które są świadczone na rzecz tych
służb. Więc właściwe wyszkolenie, kształcenie, przygotowanie, wyposażenie, ale również właściwe wypełnianie obowiązków poprzez zapewnienie właściwego finansowania, które jest obowiązkiem państwa
polskiego. Jest to oparte na podstawowym systemie
właściwego i godnego wynagradzania pracowników
tych trzech służb.
Odnosząc się do projektu ustawy, na którym teraz
się pochylamy: mój klub oczywiście będzie głosował
za jego przyjęciem. Proszę o pochylenie się nad tymi
aspektami, o których powiedziałam, a których nie
chcę szerzej rozwijać. Bardzo serdecznie dziękuję.
(Oklaski)

74. posiedzenie Sejmu w dniu 13 kwietnia 2023 r.

276

Projekt ustawy o zmianie nazw uczelni służb państwowych nadzorowanych przez ministra właściwego do spraw wewnętrznych,
o zmianie ustawy o Policji, ustawy o Straży Granicznej, ustawy o Państwowej Straży Pożarnej

Wicemarszałek Małgorzata Gosiewska:
Dziękuję bardzo, pani poseł.
Pan poseł Krzysztof Tuduj w imieniu koła Konfederacja.
Bardzo proszę.

Poseł Krzysztof Tuduj:
Dziękuję.
Szanowna Pani Marszałek! Panie Ministrze! Wysoka Izbo! Konfederacja jest bardzo mocno za bezpieczeństwem Polaków, bezpieczeństwem w każdym
wymiarze. Tam gdzie rząd PiS zasługuje na krytykę,
nie szczędzimy jej i artykułujemy zarzuty, ale też zauważamy, jeżeli dzieje się coś pozytywnego. Trzeba
powiedzieć, że w Policji dzieje się sporo rzeczy pozytywnych, szczególnie w kontekście ostatnich dziesięcioleci. Podobnie jest w przypadku Państwowej Straży Pożarnej.
Cóż, w tym momencie pozostaje pogratulować
tym dwóm wyższym uczelniom, które zmieniają nazwy nie na skutek kaprysu, tylko na skutek, jak rozumiem, osiągnięcia takich poziomów dydaktycznych i naukowych, które na tę zmianę pozwalają.
Zmiana musi być dokonana w trybie ustawowym.
I tak powstaną Akademia Pożarnicza i Akademia
Policji. Nie zdecydowali się państwo na nazwę Akademia Policyjna, choć byłoby to konsekwentne pod
względem językowym. Rozumiem, że jakaś obawa
dotycząca filmów amerykańskich z lat 90. tutaj troszkę to przysłoniła. Natomiast trzeba powiedzieć, że to
jest również bardzo ważne i cenne ze względów promocyjnych. Myślę, że kandydaci będą chętniej zgłaszać się do tych uczelni, chętniej będą je kończyć i tak
rozpoczynać ścieżkę kariery.
Ta ustawa również zmierza w stronę utworzenia
szkoły wyższej dla Straży Granicznej. Oczywiście
jest tu zasadnicze pytanie dotyczące dysproporcji
ilościowych, jeżeli chodzi o te służby. Policjantów jest
100 tys., podobna jest liczba strażaków, a funkcjonariuszy Straży Granicznej mamy ponad 15 tys. To
tutaj może trochę w formie pytania… Jak rozumiem,
budynek tej szkoły będzie to uwzględniać, nie będzie
tu nie wiadomo jakiego gmaszyska, nie wiadomo jak
wielkiej inwestycji. Rozumiem, że będzie to akuratny
projekt. Niech zatem służy on również profesjonalizacji tej formacji, bo szanowni państwo, Wysoka Izbo,
rzeczywiście stan zagrożenia bezpieczeństwa nie
skończył się i chyba już nie wrócimy do tego, co było.
Tak więc profesjonalizacja tych służb, ich właściwe
dofinansowanie i właściwe traktowanie są w dalszym
ciągu konieczne. Dziękuję bardzo. (Oklaski)

Wicemarszałek Małgorzata Gosiewska:
Dziękuję bardzo, panie pośle.
Pan poseł Tomasz Zimoch przedstawi stanowisko
Klubu Parlamentarnego Polska 2050.
Bardzo proszę.

Poseł Tomasz Zimoch:
Pani Marszałek! Wysoki Sejmie! Panie Ministrze!
Panie Dyrektorze! Obywatele Ukrainy, którzy 24 lutego 2022 r. przekroczyli granicę w jednym z krajów
Unii Europejskiej, mogli na jego terytorium przebywać legalnie do sierpnia 2023 r. Komisja Europejska
10 października postanowiła jednak przedłużyć obowiązywanie dyrektywy o tymczasowej ochronie ukraińskich uchodźców co najmniej do 2024 r.
Gdzieś coś przeoczono, o czymś zapomniano i trzeba było w trybie pilnym dokonać zmian w specustawie o pomocy obywatelom Ukrainy. Tylko dlaczego
dzieje się to dzisiaj w ramach procedowania nad ustawą o zmianie nazw uczelni służb państwowych nadzorowanych przez ministra właściwego do spraw
wewnętrznych, o zmianie ustawy o Policji, ustawy
o Straży Granicznej, ustawy o Państwowej Straży
Pożarnej oraz niektórych innych ustaw. No właśnie:
Dlaczego?
Podczas procedowania nad ustawą rząd zaskoczył
nas zmianami w specustawie o pomocy obywatelom
Ukrainy, przedłużając jej obowiązywanie o rok. To
jest złe legislacyjnie postępowanie, naruszenie wszelkich zasad rzetelnej legislacji. Przecież trudno nagle
szczegółowo zapoznać się z tekstem normatywnym
na zupełnie inny temat niż procedowany projekt. To
naruszenie zasad prawidłowej legislacji wynikających z art. 2 konstytucji oraz z zasady trzech czytań,
a przede wszystkim – także brak legislacyjnego szacunku do instytucji polskiego parlamentu.
Jesteśmy państwowcami, oczywiście nie sprzeciwiamy się tej zmianie. Znani jesteśmy z tego, że potrafimy pracować, procedować, zgłaszać poprawki.
Wiemy, że i na taką poprawkę czekają nasi ukraińscy
goście. Nie tłumaczy to jednak, raz jeszcze podkreślam, przeoczenia, zagapienia i legislacyjnego nadużycia.
Pocieszę pana, panie ministrze, że to nie pierwszy
raz. Np. dzisiaj w czasie posiedzenia komisji sprawiedliwości dokonano wrzutki do innej ustawy, dotyczącej
finansowania igrzysk europejskich. Tak procedować
w polskim parlamencie naprawdę nie powinniśmy.
(Poseł Mieczysław Baszko: A coś o Straży Granicznej?)

Wicemarszałek Małgorzata Gosiewska:
Jak pan minister chciałby porozmawiać z panem
posłem, to proszę zrobić to indywidualnie.
Przechodzimy do pytań.
Zamykam listę osób chcących zadać pytanie.
Wyznaczam czas – 1 minuta.
Pytanie pierwsze, poseł Grzegorz Braun, Konfederacja.

74. posiedzenie Sejmu w dniu 13 kwietnia 2023 r.

Projekt ustawy o zmianie nazw uczelni służb państwowych nadzorowanych przez ministra właściwego do spraw wewnętrznych,
o zmianie ustawy o Policji, ustawy o Straży Granicznej, ustawy o Państwowej Straży Pożarnej

Poseł Grzegorz Braun:
Szczęść Boże policjantom, strażnikom, granicznym strażakom! Bezpiecznej służby. Ilu wyjazdów,
tylu powrotów, druhowie.
Skoro mam tutaj pana ministra, to proszę go zaktualizowanie mojej wiedzy na temat składu studenckiej braci na uczelniach, o których mówimy, uczelniach, które służyć mają podnoszeniu kwalifikacji
funkcjonariuszy trzech wymienionych specjalności.
Proszę mi powiedzieć, ilu studentów uczy się i ilu ma
się uczyć, z uwzględnieniem danych określających deklarowaną narodowość i kraj urodzenia tych, którzy
zgłaszają się na studia policyjne w Szczytnie, którzy
będą studiować to, co potrzebne strażnikom granicznym w Koszalinie i straży pożarnej w Warszawie. (Dzwonek) Chodzi o narodowość, kraj pochodzenia.

Wicemarszałek Małgorzata Gosiewska:
Dziękuję.
Pan poseł Piotr Borys, Koalicja Obywatelska.

Poseł Grzegorz Braun:
Bardzo proszę, panie ministrze, o odpowiedź na
piśmie, proszę mi to rozpisać.

Wicemarszałek Małgorzata Gosiewska:
Ale, panie pośle, naprawdę…
Pan poseł Piotr Borys.
Bardzo proszę.

Poseł Piotr Borys:
Szanowna Pani Marszałek! Panie Ministrze!
Chciałem tylko zapytać, jak wytłumaczyć wszystkim, którzy będą czytali ustawę o akademii policyjnej, o akademii pożarniczej i wyższej szkole dla
Straży Granicznej, element dotyczący przedłużenia
pobytu Ukraińców w Polsce, bo to faktycznie nie jest
ani logiczne w tej ustawie, ani pragmatyczne. Pytanie jest takie, czy można by to zrobić w inny sposób
niż trochę kuchennymi drzwiami, ratując czas i możliwości legislacyjne, które były? To moje pierwsze
pytanie.
I drugie pytanie merytoryczne. Chciałbym zapytać, na co dzisiaj mogą liczyć studenci obecnych szkół
wyższych policyjnej oraz pożarniczej i w perspektywie również Straży Granicznej, jeżeli chodzi o kwestię
wykorzystania wymian międzynarodowych? Polska
Policja podobnie jak Straż Graniczna powinny korzystać z szeregu różnych możliwości, Erasmusa, wymiany kadr, staży zewnętrznych. (Dzwonek) Mamy u siebie
Frontex i pytanie w kontekście Straży Granicznej,
na ile też współpraca z Fronteksem będzie możliwa?
Dziękuję. (Oklaski)

277

Wicemarszałek Małgorzata Gosiewska:
Dziękuję.
Pan poseł Krzysztof Tuduj, Konfederacja.

Poseł Krzysztof Tuduj:
Panie Ministrze! Kontynuując dopytywanie o szkołę dla Straży Granicznej, chciałem zapytać, jak duża
będzie to inwestycja, skąd weźmiecie kadrę, kiedy
to ruszy, jak to będzie wyglądało, ilu studentów spodziewacie się posiadać na roku. Dziękuję uprzejmie.

Wicemarszałek Małgorzata Gosiewska:
Dziękuję bardzo.
I pan poseł Jan Szopiński, klub Lewica.
Bardzo proszę.

Poseł Jan Szopiński:
Pani Marszałek! Wysoka Izbo! To dobra i potrzebna ustawa i wypada tylko pogratulować osiągnięć
uczelniom pożarniczym i policyjnym. Dobrym rozwiązaniem są też poprawki, na które na pewno
czekają nasi ukraińscy goście. To jest wydłużenie
do 4 marca 2024 r. ustawy o pomocy obywatelom Ukrainy w sprawie legalizacji ich pobytu, funduszu pomocy,
ważności wiz i innych dokumentów, dotyczącej funkcjonowania m.in. zbiorowego zakwaterowania. Uprzejmie
prosiłbym, panie ministrze, o to, abym te odpowiedzi,
o których mówiliśmy na posiedzeniu komisji, jednak
otrzymał pisemnie, w kwestii dotyczącej z jednej strony
zaopatrzenia Policji, z drugiej strony pytań, które zostały też tam zadane. Dziękuję.

Wicemarszałek Małgorzata Gosiewska:
Dziękuję, panie pośle.
O udzielenie odpowiedzi na postawione pytania
uprzejmie proszę sekretarza stanu w Ministerstwie
Spraw Wewnętrznych i Administracji pana ministra
Pawła Szefernakera.

Sekretarz Stanu w Ministerstwie
Spraw Wewnętrznych i Administracji
Paweł Szefernaker:
Pani Marszałek! Wysoka Izbo! Na wstępie chciałbym podziękować za tak szerokie poparcie wyrażone
przez przedstawicieli poszczególnych klubów i w trakcie pierwszego czytania, podczas posiedzenia Komisji
Administracji i Spraw Wewnętrznych oraz podczas
dzisiejszej debaty.

74. posiedzenie Sejmu w dniu 13 kwietnia 2023 r.

278

Projekt ustawy o zmianie nazw uczelni służb państwowych nadzorowanych przez ministra właściwego do spraw wewnętrznych,
o zmianie ustawy o Policji, ustawy o Straży Granicznej, ustawy o Państwowej Straży Pożarnej

Sekretarz Stanu w Ministerstwie
Spraw Wewnętrznych i Administracji
Paweł Szefernaker
Szanowni Państwo! Odpowiadam na pytanie
dotyczące komponentu tej ustawy. Jednym z komponentów tej ustawy jest także właśnie powołanie
Wyższej Szkoły Straży Granicznej i ta ustawa
przewiduje taki pakiet dla wszystkich trzech uczelni, w związku z tym nasze wcześniejsze zapewnienia, że będzie akademia, po prostu czekały na to, aby
to poszło w jednym pakiecie. Przypomnę, że 23 marca 2023 r., więc 3 tygodnie temu, minister spraw wewnętrznych i administracji pan Mariusz Kamiński
oraz minister edukacji i nauki pan Przemysław Czarnek podpisali list intencyjny w sprawie ustanowienia
uczelni zawodowej Straży Granicznej i od tego czasu
nie zwalniamy tempa. 10 dni później ustawa przyjęta przez rząd, 10 dni po przyjęciu przez rząd jest ona
w parlamencie. Chciałem podziękować, że ona właśnie w taki sposób jest procedowana również w parlamencie, bo dzięki temu od 1 października uczelnia,
Wyższa Szkoła Straży Granicznej w Koszalinie będzie mogła rozpocząć funkcjonowanie i w konsekwencji pierwszy nabór.
Szanowni Państwo! To wynika także z tej dyskusji, ale powtórzę to: przede wszystkim troska o to,
aby funkcjonariusze Straży Granicznej mieli wykształcenie, które będzie adekwatne do wyzwań, które się pojawiają w ostatnich latach. Ta formacja w ostatnim czasie podejmuje wiele nowych wyzwań. Przypomnę o kryzysie emigracyjnym na granicy z Białorusią, przypomnę o sytuacji na granicy z Ukrainą,
która toczy nieprzerwanie od lutego 2022 r. wojnę.
Funkcjonariusze Straży Granicznej odpowiedzialni
za ochronę granicy państwowej, kontrolę ruchu granicznego, zapobieganie i przeciwdziałanie nielegalnej
emigracji stoją na pierwszej linii frontu, pierwszej
linii ochrony naszych granic. Aby wzmocnić ich kwalifikacje, aby wzmocnić ich umiejętności… Także od
tego będzie zależało bezpieczeństwo polskiej granicy,
bezpieczeństwo Polski i Polaków.
Jeżeli państwo stawia formacji coraz to nowe, poważne zadania i oczekuje od funkcjonariuszy ich skutecznego wypełniania, to musi zapewnić tym funkcjonariuszom właściwe do tego kompetencje, umiejętności,
wyszkolenie. I to jest główny powód, dla którego ta
uczelnia w takim trybie również w tej chwili powstaje, w trybie ekspresowym.
Szanowni Państwo! Straż Graniczna jako formacja mundurowa do tej pory nie posiadała uczelni.
Posiada ośrodki szkolenia Straży Granicznej, gdzie
nie można zdobyć wyższego wykształcenia. Do tej
pory wielu funkcjonariuszy uzupełniało wyższe wykształcenie w podmiotach zewnętrznych, bardzo często na wielu uczelniach w Polsce. Chcemy, aby to było
właśnie w jednym miejscu, żeby kompetencje i kadra,
która w tym się specjalizuje, były w jednym miejscu,
i żeby ci, którzy będą wstępować do służby, mogli
uzyskać kompetencje, wykształcenie właśnie na tej

wyższej uczelni, ale żeby to także służyło funkcjonariuszom, którzy chcą uzupełnić swoje wykształcenie.
W związku z tym na bazie Centralnego Ośrodka
Szkolenia Straży Granicznej im. Marszałka Polski
Józefa Piłsudskiego w Koszalinie powstanie wyższa
uczelnia. Ośrodek dysponuje odpowiednią bazą dydaktyczną. Wielokrotnie bywałem w tym ośrodku.
Myślę, że być może po powołaniu Wyższej Szkoły
Straży Granicznej można byłoby odbyć tam wyjazdowe posiedzenie komisji, żeby zobaczyć, jak wygląda
to miejsce. Jest tam ośrodek funkcjonujący na naprawdę najwyższym poziomie. Jest baza dydaktyczna, jest doświadczona kadra, która będzie w tej chwili również uzupełniana o osoby, które pozwolą na
to… Kierunek, który ruszy od drugiego semestru
przyszłego roku akademickiego, pierwszy kierunek
– bezpieczeństwo granicy państwowej, będzie miał
także taką kadrę, która pozwoli na to, aby studenci
kształcili się jak najlepiej właśnie w Wyższej Szkole
Straży Granicznej w Koszalinie. To jest pierwszy kierunek. Planowane są kolejne kierunki. Na pierwszym
roku w przyszłym roku akademickim planowanych
jest kilkadziesiąt osób. To są osoby, które są już funkcjonariuszami, albo takie, które będą rozpoczynały
swoją drogę w Straży Granicznej. Później, z biegiem
lat planowane są kolejne kierunki i możliwość także
uzyskania stopnia magistra.
Szanowni Państwo! Pani Marszałek! Wysoka Izbo!
Projekt ustawy wprowadza zmiany także nazwy uczelni, wiele także zostało na ten temat powiedziane.
Myślę, że zarówno zmiana nazwy Wyższej Szkoły
Policji w Szczytnie, jak i Szkoły Głównej Służby Pożarniczej podkreśli naukowy profil działalności tych
uczelni przejawiający się w realizowaniu wielu przedsięwzięć badawczych mających charakter badań stosowanych prac rozwojowych, a także autonomiczny
i nowoczesny charakter tych uczelni. Uczelnie są
cenionym, liczącym się partnerem krajowym, zagranicznym w ramach realizacji przedsięwzięć o charakterze naukowo-badawczym. Jestem przekonany, że
baza, którą dysponują, potencjał naukowy, zaplecze
techniczne wspomogą realizację tego typu badań już
jako akademii w obu przypadkach.
Odpowiadam na pytania. Obecnie w Szczytnie
kształci się 1948 studentów, z czego 75% to funkcjonariusze. W szkole w Szczytnie także 25% to są osoby, które nie są funkcjonariuszami, są na studiach
cywilnych. Przypomnę, że żeby być funkcjonariuszem, trzeba być obywatelem Rzeczypospolitej Polskiej, bo jedno z pytań dotyczyło również tego.
Studenci szkoły korzystają także z wymiany zagranicznej, z Erasmusa – tu także odpowiadam na
jedno z pytań.
Chciałbym również podziękować za to, że komisja
przyjęła poprawkę dotyczącą wydłużenia legalności
pobytu uchodźcom wojennym z Ukrainy. A dlaczego
to, panie pośle, w tej ustawie? Dlatego że dla jednego
artykułu trzeba byłoby nową ustawę przygotowywać.
To jest jeden artykuł, to nie jest jakaś bardzo ciężka
materia ustawowa, to jest jeden artykuł wydłużający

74. posiedzenie Sejmu w dniu 13 kwietnia 2023 r.

Projekt ustawy o zmianie nazw uczelni służb państwowych nadzorowanych przez ministra właściwego do spraw wewnętrznych,
o zmianie ustawy o Policji, ustawy o Straży Granicznej, ustawy o Państwowej Straży Pożarnej. Oświadczenia poselskie

Sekretarz Stanu w Ministerstwie
Spraw Wewnętrznych i Administracji
Paweł Szefernaker
termin, wydłużający termin ochrony legalności pobytu osób, które uciekają przed wojną. Nie wiemy, ile
ta wojna potrwa. Obyśmy nie musieli w tej Izbie kolejnych terminów wydłużać. W związku z przedłużającą się wojną ten termin został przy okazji tej ustawy wydłużony. I za przyjęcie tej poprawki bardzo
serdecznie dziękuję. Dziękuję bardzo. (Oklaski)

Wicemarszałek Małgorzata Gosiewska:
Dziękuję serdecznie, panie ministrze.
O głos prosi również poseł sprawozdawca, pan
poseł Mieczysław Baszko.
Bardzo proszę, panie pośle.

Poseł Mieczysław Baszko:
Pani Marszałek! Wysoka Izbo! Panie Ministrze!
Jako poseł sprawozdawca chciałbym serdecznie podziękować resortowi, Ministerstwu Spraw Wewnętrznych, ale przede wszystkim klubom i kołom poselskim,
które bardzo merytorycznie podeszły do tej ustawy,
bo ona jest bardzo ważna. Na pewno ta dojrzałość
powinna być u każdego z nas, bo jednak największe
wydarzenia, które były wspomniane też przez panią
poseł, ale też te na granicy z Białorusią, to, co się
działo i dzieje się zresztą do tej pory, bo jest bardzo
dużo uchodźców – 71, a nawet do 100 czasami się
zdarza… Straż Graniczna bardzo dobrze tutaj funkcjonuje. Cieszę się.
Chcę tylko podziękować wszystkim posłom z komisji, że bardzo pozytywnie podeszli do tej ustawy.
I oby jak najszybciej nadeszła ta historyczna chwila
dla nas wszystkich, bo tworzymy nowe szkoły – akademię pożarnictwa czy akademię Policji w Szczytnie,
czy uczelnię wyższą w Koszalinie Straży Granicznej.
To jest też dla nas, dla wszystkich posłów, wielkie
wydarzenie. Dziękuję bardzo.

279

Nikt się nie zgłasza.
Listę posłów zgłoszonych do oświadczeń uważam
zatem za zamkniętą.
Pierwsze oświadczenie wygłosi poseł Grzegorz
Braun.
Bardzo proszę.

Poseł Grzegorz Braun:
Szczęść Boże, dobry wieczór!
W trybie oświadczenia poselskiego chciałbym odnotować, że w trakcie debaty na temat polskiej polityki zagranicznej, która odbyła się w tej Wysokiej
Izbie w dniu już wczorajszym, bo ten dzień upłynął,
minister spraw zagranicznych Rau uchylił się był od
odpowiedzi na pytanie o pakt Zełeński – Duda, już
osławiony, już będący przedmiotem spekulacji, choć
przecież jeszcze oficjalnie niepodpisany, ale anonsowany. To układ, porozumienie, umowa, pakt anonsowany od strony kancelarii prezydenta już w zeszłym roku, przypominany w szeregu napomknień,
ale nigdy niezreferowany, nieprzedstawiony, nieokazany posłom, nawet na zamkniętym posiedzeniu Komisji Spraw Zagranicznych.
Parę dni temu wiceminister spraw zagranicznych Wawrzyk zaanonsował, że widzi potrzebę takiego porozumienia, które, cytuję, przeniesie nasze
relacje z Ukrainą w inny wymiar. A dziś minister
Rau powiedział, że Polskę i Ukrainę powinno łączyć, cytuję, coś więcej. Otóż podkreślam: posłom
na Sejm Rzeczypospolitej Polskiej nawet w elitarnym składzie Komisji Spraw Zagranicznych nie jest
znany projekt tego dokumentu, nie zostało przedstawione żadne prowizorium, żaden zarys, a minister uchylił się od odpowiedzi na pytania. A ponieważ na mieście mowa jest o tym, że być może ma
powiązać nas węzeł jakiejś konfederacji (Dzwonek),
zgłaszam w tej sprawie…
(Wicemarszałek wyłącza mikrofon, poseł przemawia
przy wyłączonym mikrofonie, oklaski)

Wicemarszałek Małgorzata Gosiewska:

Wicemarszałek Małgorzata Gosiewska:

Dziękuję bardzo, panie pośle.
Zamykam dyskusję*).
Do trzeciego czytania projektu ustawy przystąpimy w bloku głosowań.
Na tym zakończyliśmy rozpatrywanie punktów porządku dziennego zaplanowanych na dzień
13 kwietnia.
Informuję, że zgłosili się posłowie celem wygłoszenia oświadczeń poselskich.
Czy ktoś z pań i panów posłów pragnie jeszcze
wygłosić oświadczenie?

Pani poseł Anna Wojciechowska, Koalicja Obywatelska.
Nie ma.
Pani poseł Teresa Glenc, Prawo i Sprawiedliwość.
Chyba też nie ma.
Pani poseł Klaudia Jachira, Koalicja Obywatelska.

*) Teksty wystąpień niewygłoszonych w załączniku.

Poseł Klaudia Jachira:
Szeregowy Pośle Kaczyński! Pani Marszałek! Wysoka Izbo! 80. rocznica wybuchu powstania w war-

280

74. posiedzenie Sejmu w dniu 13 kwietnia 2023 r.
Oświadczenia poselskie

Poseł Klaudia Jachira
szawskim getcie to jedna z niewielu ważnych rocznic,
która łączy, a nie dzieli i nie została zawłaszczona
przez obecną władzę.
Jak co roku na ulicach Warszawy będziemy wręczać żonkile. Ja również zostałam wolontariuszką
i biorę udział w tej akcji. Tegoroczne hasło: „Łączy
nas pamięć” jest szczególnie aktualne. Przez świat
znowu przetacza się fala populizmu, nacjonalizmu,
a nawet ludobójstwa, jak za naszą wschodnią granicą.
W Polsce kandydat na prezydenta, który odczłowieczył osoby LGBT, wygrał wybory. Obecna władza
brata się z faszystami, hojnie ich wspiera, obdarowuje willami, by mieli skąd głosić swe teorie. Inna partia,
udająca wolnościowców, znowu wykluczyła z naszego
życia Żydów, gejów, kobiety. Na naszej granicy bezbronne rodziny umierają w lasach. Odmówiono im
prawa do człowieczeństwa, bo mieli nie ten kolor skóry i wyznawali nie tych bogów co trzeba. Stare wraca. Oczywiście skala jest inna, ale od odczłowieczania
i wykluczania zawsze się zaczyna, a potem już idzie
szybko, czasem bardzo szybko.
Dlatego pamiętając o strasznej historii, która rozegrała się w warszawskim getcie, nie bądźmy wobec
tych wszystkich znaków obojętni. Jeszcze możemy te
demony zatrzymać, bo łączy nas pamięć.
„Wspomniałem Campo di Fiori
W Warszawie przy karuzeli,
W pogodny wieczór wiosenny,
Przy dźwiękach skocznej muzyki.
Salwy za murem getta (Dzwonek)
Głuszyła skoczna melodia
I wzlatywały pary
Wysoko w pogodne niebo”.

Wicemarszałek Małgorzata Gosiewska:
Dziękuję bardzo.
Pan poseł Mirosław Suchoń, Polska 2050.
Nie ma.
Pani poseł Małgorzata Chmiel, Koalicja Obywatelska.

Poseł Małgorzata Chmiel:
Pani Marszałek! Wysoka Izbo! Chciałam się odnieść do omawianego teraz u nas w Sejmie projektu
ustawy o Państwowej Komisji do spraw badania
wpływów rosyjskich na bezpieczeństwo wewnętrzne
Polski w latach 2007–2022.
Szanowni Państwo! Komisja będzie miała szerokie kompetencje oraz łączyć będzie w sobie właściwości sejmowej komisji śledczej i organu administracyjnego, wchodząc jednocześnie w kompetencje sądów
powszechnych czy prokuratury.
PiS siłowo przepycha tę ustawę, jawnie sprzeczną
z konstytucją. Jej jedynym celem jest to, żeby PiS

decydował o tym, kto może kandydować w wyborach.
Celem jest oczywiście polowanie na Donalda Tuska.
Codziennie widać to w telewizji, w telewizji publicznej oczywiście, i na twarzach polityków PiS, którzy
zioną nienawiścią do Donalda Tuska. Widać, jak bardzo się go boicie, że tak bardzo wam on uwiera.
Jeśli intencją PiS-u jest zbadanie wpływów rosyjskich na bezpieczeństwo Polski, to dlaczego komisja
nie zbada pierwszych 2 lat rządów PiS-u, lat 2005–
2007? Dopiero tam powinniśmy zbadać prawdziwe
rosyjskie wpływy na bezpieczeństwo Polski, zbadać
choćby umowy gazowe podpisane przez PiS z Gazpromem przez pana Wojciecha Jasińskiego w 2006 r.,
przez które Polska płaciła za gaz najwięcej w Europie. To należy zbadać.
Jeszcze chciałam powiedzieć, dodać, że zasady
powoływania i odwoływania członków komisji świadczą o tym, że komisja będzie bezpośrednio uzależniona od większości parlamentarnej. Fakt ten w połączeniu z planowaną publikacją raportu z prac komisji tuż przed wyborami parlamentarnymi w 2023 r.
(Dzwonek) świadczy o tym, że działalność komisji…

Wicemarszałek Małgorzata Gosiewska:
Dziękuję.

Poseł Małgorzata Chmiel:
…będzie wykorzystana jedynie w celu prowadzenia…

Wicemarszałek Małgorzata Gosiewska:
Dziękuję, pani poseł.

Poseł Małgorzata Chmiel:
…przez koalicję rządzącą nieczystej walki przedwyborczej.

Wicemarszałek Małgorzata Gosiewska:
Dziękuję.
Pan poseł Jan Szopiński, klub Lewica.
Bardzo proszę.
(Wypowiedź poza mikrofonem)
A, jest pan poseł jednak. Dobrze, przepraszam.
Nie widziałam pana posła.
Pan poseł Waldemar Andzel, Prawo i Sprawiedliwość.
Bardzo proszę.

74. posiedzenie Sejmu w dniu 13 kwietnia 2023 r.
Oświadczenia poselskie

Poseł Waldemar Andzel:
Dziękuję bardzo.
Pani Marszałek! Wysoka Izbo! Dzisiejsze oświadczenie mam w sprawie ćwiczeń wojskowych prowadzonych przez Chiny wokół Tajwanu.
W imieniu polsko-tajwańskiego zespołu parlamentarnego jako jego przewodniczący pragnę wyrazić głębokie zaniepokojenie prowokacyjnymi ćwiczeniami wojskowymi prowadzonymi przez Chiny wokół
Tajwanu w ostatnim czasie. Jesteśmy po stronie Tajwanu i stanowczo sprzeciwiamy się użyciu siły w celu
zmiany status quo w Cieśninie Tajwańskiej. Apelujemy również o pokój i stabilność w cieśninie. Dziękuję bardzo. (Oklaski)

Wicemarszałek Małgorzata Gosiewska:
Dziękuję, panie pośle.
Pan poseł Jan Szopiński, Lewica.
Bardzo proszę.

Poseł Jan Szopiński:
Pani Marszałek! Wysoka Izbo! Już za kilka dni
w Bydgoszczy rozpocznie się święto polskiej i światowej opery, czyli organizowany od 29 lat przez Operę Nova Bydgoski Festiwal Operowy, unikalny, jedyny w Polsce festiwal o takim zasięgu, tradycjach
i repertuarze. Mam jeszcze żywo w pamięci pierwszy festiwal, który w 1994 r. pan dyrektor Maciej
Figa zorganizował w nieukończonym gmachu, aby
pokazać, że Bydgoszcz zasługuje na piękną operę,
a on sam oraz Bydgoski Zespół Operowy potrafią
zauroczyć i zadziwić polskich krytyków i melomanów. Mam osobistą satysfakcję, że jako wicemarszałek województwa kujawsko-pomorskiego zapewniłem
środki finansowe na zakończenie wieloletniej budowy, dzięki czemu w naszej operze można dzisiaj wystawiać najbardziej prestiżowe spektakle świata.
Cieszę się także, że dzięki bliskiej współpracy z ministrem kultury udało się nam zapewnić rządowe
współfinansowanie działalności i podniesienie prestiżu Opery Novej jako instytucji współfinansowanej
przez samorząd oraz ministra kultury.
Tegoroczny festiwal rozpocznie tradycyjnie zespół
Opery Novej tym razem „Wesołą wdówką” Franza
Lehára w reżyserii Jerzego Jana Połońskiego i pod
kierownictwem muzycznym maestro Macieja Figasa.
W programie tegorocznego festiwalu znajdą się efektowne i niebanalne inscenizacje wielkiej opery,
opery pop, opery komicznej oraz baletów współczesnego i klasycznego w wykonaniu zaproszonych
zespołów z Litwy, Chorwacji, Czech i Polski. W finale festiwalu z kolei wystąpią szczególni goście, artyści
Narodowej Opery im. Tarasa Szewczenki w Kijowie,
którzy wykonają „Nabucco”, wybitne dzieło Verdiego
ze światowego kanonu operowego. Ich kolejna wizyta

281

w Bydgoszczy przypadnie w czasie krwawej wojny
i walki narodu ukraińskiego o wolność Ukrainy. Dlatego słynna scena chóralna „Va, pensiero” z opery
Verdiego nabiera szczególnej i poruszającej wymowy.
(Dzwonek)
Wszystkich miłośników opery i baletu zapraszam
bardzo serdecznie do Bydgoszczy na to wyjątkowe
święto operowe. Dziękuję bardzo. (Oklaski)

Wicemarszałek Małgorzata Gosiewska:
Dziękuję, panie pośle.
Piękne zaproszenie.
Pana posła Marka Rutki nie widzę.
Pan poseł Tomasz Głogowski, Koalicja Obywatelska.
Nie ma.
Pan poseł Krzysztof Tuduj, Konfederacja.
Bardzo proszę.

Poseł Krzysztof Tuduj:
Dziękuję, pani marszałek.
Pani marszałek, ostrzegam, będę trochę mąciwodą w tej chwili, tak że proszę się przygotować.
Szanowni Państwo! Wysoka Izbo! Dzisiaj w Sejmie odbyła się fantastyczna konferencja. Zaprosiła
na tę konferencję pani szanowna marszałek Małgorzata Gosiewska.

Wicemarszałek Małgorzata Gosiewska:
Już się boję.

Poseł Krzysztof Tuduj:
Konferencja o nazwie „Konferencja ekspercka
dotycząca możliwości zwiększenia potencjału obronnego Polski poprzez racjonalizację przepisów ustawy
o obronie i amunicji, ustawy o obrocie koncesjonowanym oraz ustawy o stanie wyjątkowym, a także potencjalnego wpływu tego typu zmian na rozbudowę
liczebną Sił Zbrojny RP oraz warunki tworzenia ich
zaplecza osobowego”. Rewelacja, tyle tylko że o tym
nikt nie wiedział. Nie wiedzieli o tym posłowie Komisji Obrony Narodowej, której jestem członkiem, nie
wiedzieli o tym posłowie komisji spraw wewnętrznych, której jestem członkiem. Ta konferencja nie
była transmitowana, więc nikt nie może się dowiedzieć, co tam było mówione. Fantastyczny skład, kilkudziesięciu specjalistów. Byli przedstawiciele klubów sportowych, myśliwi, firmy, które produkują
sprzęty proobronne, rewelacyjna sprawa. Natomiast
nie wiadomo, co z tego wydarzenia ma wyniknąć,
a w zasadzie nic z niego nie wyniknie, bo nikt się
o nim nie dowiedział. Niestety głos specjalistów nie

282

74. posiedzenie Sejmu w dniu 13 kwietnia 2023 r.
Oświadczenia poselskie

Poseł Krzysztof Tuduj
wybrzmi czy nie wybrzmiał dzisiaj. Mam nadzieję, że
będzie do tego inna okazja. Ministerstwo spraw wewnętrznych w ogóle się nie pofatygowało, co było
odnotowane na tym wydarzeniu, a przedstawiciel
Ministerstwa Obrony Narodowej pokiwał głową i zgadzał się z tym, co było mówione, tyle tylko że nikt go
nie rozliczy, bo to nie było nawet nagrane.
Szanowni Państwo! Po prostu jest tu tyle absurdów. Jednym z absurdów jest to, że kamizelek kuloodpornych (Dzwonek) Polacy nie mogą kupić sobie
w Polsce, ale mogą je przywieźć z zagranicy. To jeden
z absurdów, a tych absurdów jest kilkadziesiąt. Dziękuję bardzo. (Oklaski)

Wicemarszałek Małgorzata Gosiewska:
Nie, to nie były absurdy, panie pośle. To była konferencja przeze mnie współorganizowana. Będzie
ciąg tego typu wydarzeń. Rozpoczynamy rozmowę.
Chcemy się wzajemnie przekonywać do właśnie tego
kierunku w racjonalizacji. Przy tej okazji serdecznie
dziękuję wszystkim współorganizatorom tego wydarzenia, uczestnikom panelu.
Dziękuję bardzo, że pan poseł zauważył naszą
konferencję. Jak mówię, będziemy w tym kierunku
dalej maszerować.
Oświadczenie wygłosi również pan poseł Antoni
Macierewicz, Prawo i Sprawiedliwość.
Bardzo proszę, panie pośle.

Poseł Antoni Macierewicz:
Pani Marszałek! Wysoka Izbo! Chciałem podziękować panu ministrowi Rauowi, który dzisiaj wygłosił jedno z najważniejszych oświadczeń, jedną z najważniejszych analiz związanych z polską polityką
międzynarodową, w szczególności wskazując, jak istotna jest polityka, która z jednej strony wspiera Ukrainę, która przede wszystkim bazuje na utworzeniu
struktury Międzymorza oraz sojuszu ze Stanami
Zjednoczonymi, a równocześnie jest świadoma zagrożeń, jakie związane są z polityką Francji i z polityką
Niemiec. Dobrze, że to zostało jasno powiedziane.
Dobrze, że zostało wykazane, w jak istotnym stopniu
polska polityka stara się znaleźć rozwiązania tej dramatycznej sytuacji, w jakiej znajduje się dzisiaj Europa, i trudnej, w jakiej znajduje się Polska.
W ramach tej wypowiedzi znaleźliśmy się w szczególnej sytuacji z powodu Platformy Obywatelskiej
i opozycji. Dawno już nie słyszałem tak bezczelnych,
kłamliwych, niezwykłych wypowiedzi, fałszywie przedstawiających polską politykę, fałszywie przedstawiających politykę Prawa i Sprawiedliwości i Zjednoczonej Prawicy.
W ramach tych wypowiedzi był także atak na politykę Prawa i Sprawiedliwości, jeżeli chodzi o Mini-

sterstwo Obrony Narodowej, w latach 2015–2018. To
była bardzo ważna wypowiedź pana Schetyny, który
uznał, że wtedy Wojsko Polskie było niszczone. To
jest bardzo istotne i myślę, że warto przywołać, na
czym polegało wówczas niszczenie Wojska Polskiego.
Otóż, po pierwsze, polegało na tym, że zostało
zorganizowane przez ówczesnego ministra obrony narodowej międzynarodowe posiedzenie NATO, szczyt
NATO, który doprowadził do tego, iż po raz pierwszy
na stałe zostały w Polsce wojska Stanów Zjednoczonych oraz NATO-wskie. Po 1945 r., po odzyskaniu
niepodległości w roku 1989, po wstąpieniu Polski do
NATO przez cały czas było to niemożliwe. Stało się
możliwe od momentu negocjacji i decyzji podjętych
w roku 2016. To był przełom geopolityczny, który
Platformie Obywatelskiej się nie podoba.
Po drugie, istotną decyzją wówczas, w 2015 r.,
było utworzenie Wojsk Obrony Terytorialnej. Było to
niesłychanie brutalnie atakowane przez Platformę
Obywatelską, przez całą opozycję. Dzisiaj już nawet
ci ludzie nie mają wątpliwości, jak bardzo istotną
funkcję dla bezpieczeństwa lokalnego pełnią te wojska. Warto pamiętać, że dopóki nie zostanie utworzona obrona cywilna kraju, do tego momentu jedynie
Wojska Obrony Terytorialnej dają minimum gwarancji bezpieczeństwa społeczności lokalnej. Rozumiem,
że to jest także działanie, które jest szkodliwe dla
bezpieczeństwa kraju, z punktu widzenia Platformy
Obywatelskiej.
I wreszcie po trzecie, rozpoczęto wówczas produkcję broni – produkcję broni, która w dniu dzisiejszym
stanowi główne wsparcie dla Ukrainy, ale przede
wszystkim główne wsparcie dla polskiego wojska. To
są armatohaubice Krab, których wyprodukowano 96,
wydając wówczas 4,5 mld zł. Po drugie, to są moździerze Rak, których wyprodukowano wówczas 64
i wydano na to 900 mln zł. Po trzecie, to są zestawy
rakietowe Piorun, których wyprodukowano 1300,
wydając na to 932 mln. Jest to system rakietowo-artyleryjski Pilica, na który wydano 746 mln i który,
także jak poprzednie zbrojenia, stanowi dla nas fundament bezpieczeństwa, a ukraińskie wojsko dziękuje Polsce, że dostarczono mu ten właśnie sprzęt. I wreszcie karabinki Grot, których wyprodukowano 53 tys.,
wydając 500 mln zł. One także służą poza Polską,
w Ukrainie, i także tam są bardzo wysoko cenione.
Wreszcie drony Warmate, których wyprodukowano
1000 sztuk, wydając 100 mln zł. Ale przy tym zestawie zbrojeń, których produkcja została rozpoczęta
i zakończona właśnie wtedy, w ciągu tych 2 lat, ważne były negocjacje, które sprawiły, że w roku 2017
podjęto decyzję o tym, że Polska będzie dysponowała
rakietami Patriot, które zostały przyjęte w tej formule, w jakiej dzisiaj posiadają je również wojska
amerykańskie, a więc najnowocześniejszej, i to w cenie dwukrotnie mniejszej, niż początkowo żądano.
Wymieniłem tylko niektóre decyzje, jakie podjęto
w latach 2015–2018, ponieważ krytyka ze strony
Platformy Obywatelskiej w tej sprawie, mówiąca, że
niszczono wówczas wojsko, dotyczy także jeszcze jed-

74. posiedzenie Sejmu w dniu 13 kwietnia 2023 r.
Oświadczenia poselskie

Poseł Antoni Macierewicz
nej ważnej decyzji, mianowicie przesunięcia wojsk,
które zostały wyeliminowane z granicy wschodniej
i które przesunęła Platforma Obywatelska na zachód, tak żeby skutecznie bronić Berlina, może i Drezna. Te wojska zostały przesunięte wówczas na
wschód. Aby to mogło się dokonać, podobnie aby mogły zostać powołane Wojska Obrony Terytorialnej,
trzeba było się pożegnać z kilkoma generałami, którzy wówczas występowali przeciwko obronie wschodniej granicy Polski i przeciwko powołaniu Wojsk
Obrony Terytorialnej. Rzeczywiście rozumiem, że
dla Platformy Obywatelskiej, Lewicy i wszystkich
tych, którzy budowali wojsko w oparciu o oficerów
PRL-owskich, to była rzecz niedopuszczalna. Dla
tych wszystkich, dla których najważniejsze było to,
żeby nie bronić granicy wschodniej, tylko bronić granicy zachodniej, to była rzecz niedopuszczalna. Wojsko Polskie może przygotować się na agresję rosyjską

283

tylko dzięki temu, że ma nowe uzbrojenie i ma oficerów, którzy są polskimi patriotami i dobrymi, skutecznymi oficerami.
Mam nadzieję, że przedstawiciele Platformy Obywatelskiej i całej opozycji zaczną myśleć nad tym, co
naprawdę mówią i do czego naprawdę dążą, bo ta
krytyka, którą sformułowali, jest krytyką, która
wspiera Rosję, która wspiera politykę antypolską.
Liczę na to, że już nigdy więcej nie będziemy słyszeli takich wypowiedzi. Dziękuję bardzo. (Oklaski)

Wicemarszałek Małgorzata Gosiewska:
Dziękuję bardzo, panie ministrze.
Na tym zakończyliśmy oświadczenia poselskie*).
Zarządzam przerwę w posiedzeniu do godz. 9 rano.
Dziękuję bardzo.
*) Teksty wystąpień niewygłoszonych w załączniku.

(Przerwa w posiedzeniu o godz. 1 min 25)

Załącznik

Teksty wystąpień niewygłoszonych

Informacja Ministra Spraw Zagranicznych
o zadaniach polskiej polityki zagranicznej
w 2023 roku
– punkt 16. porządku dziennego
Poseł Eugeniusz Czykwin
Klub Parlamentarny Koalicja Obywatelska – Platforma Obywatelska, Nowoczesna, Inicjatywa Polska,
Zieloni
Mimo trwającej wojny władze Ukrainy nasilają
działania, których celem jest likwidacja istniejącej od
chrztu św. Włodzimierza największej na Ukrainie
kanonicznej Ukraińskiej Prawosławnej Cerkwi,
UPC. Tworzy ją ponad 10 tys. parafii, w których posługę niesie ponad 12 tys. duchownych, 262 klasztory z blisko 5 tys. mnichów i mniszek. Siłowo są przejmowane świątynie, są napaści na duchownych, z podcięciem gardła duchownemu w Winnicy, masowe
rewizje w świątyniach i diecezjalnych centrach, prowadzona jest bezprzykładna akcja szkalowania i oczerniania wiernych w mediach.
Uzasadnieniem prześladowań wiernych UPC są
oskarżenia o kolaborację z agresorem kilku hierarchów i duchownych, których winy nie zostały dotychczas potwierdzone prawomocnymi wyrokami sądów.
Każde państwo, w szczególności w czasie wojny, ma
prawo szczególnie dbać o bezpieczeństwo, ale odpowiedzialność osób podejrzanych musi być indywidualna i w żadnym przypadku nie może być stosowana
odpowiedzialność zbiorowa.
W tych dniach władze podjęły działania zmierzające do odebrania UPC najważniejszych ławr, stanowiących duchowe centra nie tylko ukraińskiego prawosławia, ławry Kijowsko-Peczerskiej i Poczajowskiej, z których mnisi mają być wypędzeni siłą.
W obronie prześladowanych wiernych UPC zabrali
głos nie tylko zwierzchnicy prawosławnych Kościołów
w świecie, m.in. patriarchowie Gruzji, Antiochii, biskupi bułgarskiego, amerykańskiego, ale także polskiego
Kościoła. 15 marca w czasie audiencji ogólnej o los prawosławnych mnichów w Kijowie upomniał się papież
Franciszek: Myślę też o prawosławnych mnichach ławry Kijowskiej. Proszę walczące strony o poszanowanie
miejsc sakralnych. Zabrał też głos sekretarz generalny
Światowej Rady Kościołów pastor Jerry Pillay.
Zwracam się do pana ministra z pytaniem, czy
podejmie, o co proszę, działania służące zapewnieniu
wiernym UPC możliwości korzystania z elementarnych praw wolności, w tym prawa do modlitwy zgodnie ze swoim sumieniem.

Poseł Krzysztof Śmiszek
Koalicyjny Klub Parlamentarny Lewicy (Nowa
Lewica, PPS, Razem)
Panie Ministrze! Piękne wystąpienie, pełne ważnych słów, których pan i pana formacja absolutnie
nie rozumiecie. To niesamowite, że przez usta przedstawiciela PiS tyle razy przeszły słowa takie jak legalizm, demokratyzacja czy sprzeciw wobec autorytaryzmu – bez żadnej refleksji. Wartości, które bierzecie na sztandary w polityce międzynarodowej, to
te same wartości, którymi pogardzacie w polityce
wewnętrznej. Wy nie demokratyzujecie, wy demokrację niszczycie. Nikogo przed autorytaryzmem nie
bronicie, wy go sami konstytuujecie. Polskiego prawa
nie przestrzegacie, tylko się z niego jawnie śmiejecie.
To wszystko razem jest dla Polski zabójcze i jest również przyczyną waszej największej porażki polityki
zagranicznej, czyli zniszczenia relacji z Unią Europejską i niepozyskania pieniędzy z KPO od prawie 2 lat.
Postawił pan na początku fundamentalne pytanie, jakiej przyszłości chcemy dla Polski. Pomogę
z odpowiedzią: chcemy przyszłości bez PiS, bo to jedyna droga do naprawy naszych międzynarodowych
relacji.
Sprawozdanie Komisji Administracji i Spraw
Wewnętrznych o rządowym projekcie ustawy
o zmianie nazw uczelni służb państwowych
nadzorowanych przez ministra właściwego do
spraw wewnętrznych, o zmianie ustawy o Policji, ustawy o Straży Granicznej, ustawy o Państwowej Straży Pożarnej oraz niektórych innych ustaw
– punkt 41. porządku dziennego
Poseł Mirosław Suchoń
Koło Parlamentarne Polska 2050
Pani Marszałek! Wysoka Izbo! Zgodnie z informacją zawartą w ocenie skutków regulacji Wyższa Szkoła Straży Granicznej planuje pozyskać na swoją działalność środki z Unii Europejskiej w ramach następujących funduszy europejskich: Funduszu Zintegrowanego Zarządzania Granicami (IZGW) na lata
programowe 2021–2027, Funduszu Bezpieczeństwa
Wewnętrznego na lata programowe 2021–2027, Funduszu Azylu, Migracji i Integracji na lata programowe
2021–2027. Ponadto z OSR wynika, że na inwestycje

286
planowane w latach 2025–2028 WSSG chce również
pozyskać ze środków europejskich ok. 80 mln zł.
Jednak aktualna sytuacja związana z brakiem
możliwości starania się o niektóre środki europejskie
z powodu notorycznego łamania prawa wspólnotowego przez rząd PiS stawia pod znakiem zapytania
możliwość pozyskania takich środków także w przyszłości z innych funduszów.
Proszę o wyjaśnienie, w jaki sposób będą finansowane działalność oraz inwestycje w Wyższej Szkole Straży Granicznej, jeżeli nie będzie możliwości
pozyskania środków europejskich z powodu sprzecznego z prawem działania rządu PiS.
Uprzejmie proszę o udzielenie odpowiedzi na piśmie. Dziękuję.
Oświadczenia poselskie
Poseł Rafał Adamczyk
Koalicyjny Klub Parlamentarny Lewicy (Nowa
Lewica, PPS, Razem)
Panie Marszałku! Wysoka Izbo! Szanowni Państwo!
Proponowana przez rząd ustawa o niektórych zawodach medycznych znacząco ograniczy możliwość działania logopedów, a także finalnie zmieni status i uprawnienia zawodowe. Zdecydowanie ograniczy również
dostęp do pomocy specjalistycznej w sektorze oświatowym i prywatnym. Logopedzi skierowali w tym zakresie swoje uwagi na ręce rządu i parlamentarzystów.
Z tego miejsca zadaję panu premierowi pytania:
Czy możliwe jest wyłączenie z projektu ustawy zawodu logopedy? Czy rząd rozpocznie prace nad odrębną
ustawą przy udziale organizacji zrzeszających logopedów?
Apeluję i proszę o realizację postulatów polskich
logopedów.
Poseł Barbara Bartuś
Klub Parlamentarny Prawo i Sprawiedliwość
Oświadczenie w sprawie pamięci ofiar zbrodni
katyńskiej
Szanowna Pani Marszałek! Wysoka Izbo! Dzień
13 kwietnia uchwałą Sejmu Rzeczypospolitej Polskiej
z 14 listopada 2007 r. został ustanowiony Dniem Pamięci Ofiar Zbrodni Katyńskiej.
W kwietniu i maju 1940 r. Sowieci dokonali bezprecedensowej zbrodni na polskich jeńcach wojennych
wziętych do niewoli we wrześniu 1939 r. W Katyniu,
Miednoje, Piatichatkach, Bykowni, Kuropatach oraz
innych, nieustalonych do dnia dzisiejszego miejscach
zamordowano strzałem w tył głowy ok. 22 tys. polskich oficerów, podoficerów i szeregowców Wojska Polskiego, żołnierzy Korpusu Ochrony Pogranicza, funkcjonariuszy Straży Granicznej, Policji Państwowej,
Służby Więziennej i osób cywilnych. Zbrodnia zakwalifikowana jako ludobójstwo, zbrodnia przeciw ludzko-

ści i zbrodnia wojenna była następstwem decyzji ówczesnego partyjnego kierownictwa Związku Sowieckiego ze Stalinem na czele z dnia 5 marca 1940 r.
3 dni wcześniej, 2 marca 1940 r., ludowy komisarz
spraw wewnętrznych Ławrientij Beria skierował do
Stalina wniosek, w którym zalecał rozstrzelanie bez
postawienia zarzutów i formalnego wyroku polskich
jeńców wojennych jako „zdeklarowanych i nierokujących poprawy wrogów władzy sowieckiej”. Za sformułowaniem tym kryło się stwierdzenie, że ludzi tych nie
da się skłonić do akceptacji sowieckiego zniewolenia
i współpracy. Ludzi wychowanych w niepodległościowej tradycji walki o niepodległość i etosie II Rzeczypospolitej nie dało się uczynić niewolnikami zbrodniczej ideologii, dlatego należało ich zlikwidować.
Równolegle została podjęta decyzja o deportacji ok.
25 tys. krewnych ofiar zbrodni katyńskiej do Kazachstanu. Działania władz sowieckich były zbieżne z działaniami Niemców, którzy na okupowanych przez siebie
ziemiach polskich realizowali takie akcje jak operacja
„Tannenberg”, akcja AB czy Sonderaktion Krakau. Ich
wspólnym celem była eksterminacja polskiej inteligencji, pozbawienie narodu jego warstwy przywódczej i państwowotwórczej. Tego typu działania Niemiec i Rosji
układają się w logiczny ciąg zdarzeń, począwszy od
wieku XVIII, w którym uzależniały one od siebie Rzeczpospolitą, korumpując i deprawując część warstwy przywódczej poprzez rozbiory, kolejne represje popowstaniowe, politykę rusyfikacji i germanizacji.
Pani Marszałek! Wysoka Izbo! Nie byłoby Katynia,
gdyby nie doszło wcześniej do paktu Ribbentrop-Mołotow. Kolejna rocznica zbrodni katyńskiej powinna
być przypomnieniem dla wszystkich polityków i sił
politycznych w kraju o tym, jaka jest prawdziwa istota imperialnych zapędów Rosji, niezależnie od tego,
czy jest ona carska, bolszewicka czy putinowska. Powinna być impulsem do refleksji nad bezkrytycznym
odwoływaniem się do przywódczej roli Niemiec w Europie. Postawy takie pod pozorem fałszywie rozumianego realizmu politycznego zakładają rezygnację
z żywotnych interesów naszej ojczyzny, sprowadzając
Polskę do kraju będącego strefą wpływów Rosji lub
Niemiec. Powinna być, ale niestety, jak pokazała dzisiejsza debata nad informacją ministra spraw zagranicznych o zadaniach polskiej polityki zagranicznej
w 2023 r., wciąż nie jest.
Na koniec pragnę przypomnieć słowa prezydenta
RP prof. Lecha Kaczyńskiego, które 13 lat temu miał
wypowiedzieć w Katyniu: „(…) Tragedia Katynia
i walka z kłamstwem katyńskim to doświadczenie
ważne dla kolejnych pokoleń Polaków. To część naszej historii. Naszej pamięci i naszej tożsamości. To
jednak także część historii całej Europy, świata. To
przesłanie dotyczące każdego człowieka i wszystkich
narodów. Dotyczące i przeszłości, i przyszłości ludzkiej cywilizacji. Zbrodnia katyńska już zawsze będzie
przypominać o groźbie zniewolenia i zniszczenia ludzi i narodów. O sile kłamstwa. Będzie jednak także
świadectwem tego, że ludzie i narody potrafią – nawet w czasach najtrudniejszych – wybrać wolność
i obronić prawdę”.

287
Poseł Konrad Frysztak
Klub Parlamentarny Koalicja Obywatelska –
Platforma Obywatelska, Nowoczesna, Inicjatywa
Polska, Zieloni
Pani Marszałek! Wysoka Izbo! 16 kwietnia 2023 r.
w Pionkach będzie obchodzona 79. rocznica rozstrzelania żołnierzy Polskiego Państwa Podziemnego.
25 lutego 1944 r. grupa partyzantów Armii Krajowej, wśród nich był również Adam Guzal ps. Jarema,
przeprowadziła atak na wartownię fabryki prochu.
Akcja zakończyła się niepowodzeniem. Podczas gwałtownej strzelaniny życie stracił partyzant o pseudonimie Orzeł, a Adam Guzal został ranny w głowę. „Jarema” początkowo ukrywał się w Augustowie, a później w Pionkach w mieszkaniu Józefa Marka ps. Kier.
Niestety kolaborant zdradził miejsce pobytu „Jaremy” i Niemcy aresztowali zaskoczonych żołnierzy
państwa podziemnego. Przez kilka tygodni partyzanci Armii Krajowej byli przesłuchiwani i torturowani
w radomskim gestapo. 19 kwietnia 1944 r. odbył się
sąd doraźny i partyzanci zostali skazani na śmierć.
22 kwietnia 1944 r. w Pionkach, przy obecnej
ul. Zwoleńskiej, odbyła się publiczna egzekucja partyzantów. Pamięć o tym tragicznym wydarzeniu jest
celebrowana każdego roku, tak aby zachować wspomnienie na przyszłość i nie zatrzeć w pamięci heroicznej walki mieszkańców Pionek podczas II wojny
światowej.
Poseł Jarosław Gonciarz
Klub Parlamentarny Prawo i Sprawiedliwość
Oświadczenie w sprawie Dnia Pamięci Ofiar Zbrodni Katyńskiej
Szanowna Pani Marszałek! Wysoka Izbo! Chcąc
pochylić się nad pamięcią wszystkich pomordowanych
na rozkaz sowieckich władz, pragnę poprzez moje
oświadczenie podkreślić znaczenie dzisiejszego dnia,
podczas którego obchodzimy Dzień Pamięci Ofiar
Zbrodni Katyńskiej. 13 kwietnia każdego roku wspominamy tragiczny los, który spotkał prawie 22 tys.
obywateli II Rzeczypospolitej pomordowanych przez
funkcjonariuszy NKWD na rozkaz sowieckich władz.
W krótkim rysie historycznym przypomnieć należy, iż data 17 września 1939 r. to jawne rozpoczęcie
sowieckiej agresji na Polskę, gdzie w niewoli później
znalazło się ok. 250 tys. polskich jeńców, w tym ponad 10 tys. oficerów Wojska Polskiego. 5 marca 1940 r.
sowieckie władze podjęły decyzję o wymordowaniu
polskich jeńców wojennych z obozów w Kozielsku,
Starobielsku i Ostaszkowie. Decyzja ta nie ominęła
także Polaków przetrzymywanych w więzieniach
NKWD na obszarze przedwojennych wschodnich województw Rzeczypospolitej.
Likwidację obozu w Kozielsku rozpoczęto 3 kwietnia 1940 r. po trwających miesiąc przygotowaniach.
2 dni później podobne decyzje podjęto także z obozami w Starobielsku i Ostaszkowie. Przez następnych
6 tygodni Polacy wywożeni byli z obozów do miejsc

kaźni. Z Kozielska 4404 osoby przewieziono do Katynia i zamordowano strzałami w tył głowy, zaś 3896
jeńców ze Starobielska zabito w pomieszczeniach
NKWD w Charkowie, a ich ciała pogrzebano na przedmieściach miasta w Piatichatkach. Z kolei 6287 osób
z Ostaszkowa rozstrzelano w gmachu NKWD w Kalininie i pochowano w miejscowości Miednoje.
Chciałbym, aby moje oświadczenie było wyrazem
hołdu oraz częścią pamięci o ofiarach tamtych dni
i lat. Zachęcam jednocześnie do odwiedzenia funkcjonującego od niedawna portalu www.katynpromemoria.pl, który jest oparty na trójstopniowej narracji
pozwalającej poczuć atmosferę miejsca, zanurzyć się
w symboliczny katyński las i odkryć wydarzenia oraz
miejsca znane z tragicznych kart polskiej historii. Podążając w głąb symbolicznego lasu, odkrywamy „głosy” ofiar, bliskich, świadków ekshumacji, dokumenty.
Poseł Maciej Kopiec
Koalicyjny Klub Parlamentarny Lewicy (Nowa
Lewica, PPS, Razem)
Szanowna Pani Marszałek! Wysoka Izbo! Panie
i Panowie Posłowie! Spółka CPK informuje na swojej
stronie, że program kolejowy CPK składa się z 12 tras
kolejowych, w tym 10 tzw. szprych prowadzących
z różnych regionów Polski do Warszawy i Centralnego Portu Komunikacyjnego. Jedna z tych tras, biegnąca przez województwo śląskie, to linia 170. Dla
tej linii został już wybrany wariant inwestorski, który przebiega przez wieś Palowice w powiecie rybnickim w gminie Czerwionka-Leszczyny.
W związku z uchylaniem się od konkretnych odpowiedzi przed wyborem wariantu inwestorskiego
chciałbym jeszcze raz prosić o odpowiedzi na piśmie
ministra Horałę.
Czy spółka CPK wystąpiła do konserwatorów zabytków, aby zweryfikować, czy na planowanym pod
inwestycje terenie nie znajdują się obiekty chronione?
Ile zabytków znajduje się na obszarze przewidzianym pod inwestycje w Palowicach? Proszę o przedstawienie listy takich obiektów.
Czy jakieś zabytki znajdujące się na terenie Palowic zostaną zniszczone?
Czy jakieś zabytki będą narażone na negatywne
oddziaływanie inwestycji?
Ile zabytków znajduje się na obszarze przewidzianym pod inwestycje na całej długości linii 170? Proszę o przedstawienie listy takich obiektów w podziale na poszczególne miejscowości.
Poseł Krzysztof Janusz Kozik
Klub Parlamentarny Prawo i Sprawiedliwość
Pani Marszałek! Wysoki Sejmie! Panie i Panowie
Parlamentarzyści! Mija dokładnie 100 lat od nominacji francuskiego dowódcy i bohatera I wojny światowej na marszałka Polski. 13 kwietnia 1923 r. na
wniosek ówczesnego ministra spraw wojskowych Kazimierza Sosnkowskiego i premiera polskiego rządu

288
Władysława Sikorskiego dekretem prezydenta RP
Stanisława Wojciechowskiego Ferdynand Foch otrzymał stopień marszałka Polski. 2 dni później, 15 kwietnia, Francuz odznaczony został również Krzyżem
Wielkim Orderu Wojennego Virtuti Militari i Orderem Orła Białego. Uniwersytet i Politechnika Lwowska, Uniwersytet Jagielloński, Uniwersytet Warszawski i Uniwersytet Poznański uhonorowały marszałka
Focha tytułami doctora honoris causa. W uznaniu zasług dla armii gen. Józefa Hallera 26 kwietnia 1923 r.
marszałek Foch został Honorowym Obywatelem Grudziądza, otrzymał również tytuł Honorowego Obywatela m.st. Warszawy. Jego ogromne zasługi dla wolnej
Polski jeszcze przed nominacją podkreślił niezwykłym
gestem sam Józef Piłsudski, który w lutym 1921 r.
w szkole wojskowej w Saint-Cyr odpiął ze swego munduru własny krzyż Virtuti Militari i udekorował nim
generała. Marszałkowską buławę odebrał podczas
wizyty w maju 1923 r., entuzjastycznie witany przez
Polaków.
Marszałek Foch jest uważany za jednego z głównych
twórców zwycięstwa sił sprzymierzonych w I wojnie
światowej. Odegrał kluczową rolę w zwycięstwie strony
alianckiej na froncie zachodnim I wojny światowej. Brał
udział w powstrzymaniu brutalnej ofensywy niemieckiej we wrześniu 1914 r. w czasie bitwy nad Marną.
W kwietniu 1918 r. został głównodowodzącym wojsk
alianckich na terenie Francji. Awansowany w sierpniu
1918 r. do stopnia marszałka poprowadził ostatnią kontrofensywę przeciw Niemcom, która zakończyła się
podpisaniem zawieszenia broni w Compiègne. Reprezentował później Francję w czasie obrad kongresu paryskiego, dążąc do jak najpoważniejszego osłabienia
państwa niemieckiego. Jako nieprzejednany wróg Niemiec Ferdynand Foch zasłużył się również dla sprawy
odradzającej się Polski. Wspierał utworzoną w 1917 r.
Armię Polską we Francji dowodzoną przez gen. Józefa
Hallera. Swą zdecydowaną postawą i groźbą interwencji zbrojnej wymusił na rządzie niemieckim przerwanie
kontrofensywy przeciwko powstańcom wielkopolskim,
uznając ich za część sił ententy i dopisując do traktatu
rozejmowego z Trewiru punkt o przerwaniu walk również w Wielkopolsce. Na kongresie pokojowym popierał
polskie roszczenia. Foch miał ogromny wpływ na ostateczne postanowienia traktatu wersalskiego, w którym
przyznano Polsce tereny większe niż te, które udało się
zdobyć w powstaniu wielkopolskim. Dzięki temu w granicach II Rzeczypospolitej znalazły się Leszno, Rawicz,
Zbąszyń, Bydgoszcz i Toruń. W czasie wojny polsko-bolszewickiej wysłał do Polski francuską misję wojskową
ze swoim bliskim współpracownikiem Maximem Weygandem na czele. Był też autorem korzystnej dla Polski
linii demarkacyjnej na granicy z Litwą, zwanej linią
Focha, pozostawiającej Wilno, Suwałki i Sejny po polskiej stronie.
Ferdynand Foch został pierwszym obcokrajowcem, którego mianowano marszałkiem Polski. Udekorowany najwyższymi odznaczeniami wielu państw
europejskich był honorowym obywatelem Europy
i przede wszystkim wielkim bohaterem odrodzonej
Rzeczypospolitej.

Poseł Marek Krząkała
Klub Parlamentarny Koalicja Obywatelska – Platforma Obywatelska, Nowoczesna, Inicjatywa Polska,
Zieloni
Szanowna Pani Marszałek! Dzisiaj odbyła się debata poświęcona polityce zagranicznej. Niestety była
to debata średnia, klubom zabrakło czasu, by wszyscy zainteresowani mogli zabrać głos, dlatego pozwolę sobie skorzystać z formy oświadczenia poselskiego
i zabrać głos w dyskusji.
Pan minister Rau sugerował dzisiaj, że problemy
w Europie biorą się z powodu dominacji Niemiec i ich
zapędów imperialnych. Problem w tym, że pan minister
pomylił Rosję z Niemcami i rok 2023 z rokiem 1939.
Zresztą nie jest pan minister jedyny.
Bardziej dobitnie wypowiada się prezes Kaczyński, który twierdzi, że Niemcy chcą doić Polskę, zabrać jej niepodległość, traktują Polaków w rasistowski sposób i dążą do budowy IV Rzeszy.
Również premier Morawiecki woli prowokować,
prawić kazania i udzielać reprymendy Niemcom, zamiast szukać dialogu i wykorzystać zmianę polityki
Niemiec wobec Rosji, którą pan zdaje się dostrzegać.
Nie wspomnę o ministrze Ziobrze, który w fobiach
niemieckich przebija prezesa, a robi to tylko po to, by
przykryć fakt, że z jego powodu za łamanie praworządności płacimy 1 mln euro kary dziennie.
Zatem, po pierwsze, stosujecie na co dzień antyniemiecką retorykę i celowo kreujecie Niemcy na
wroga Polski, chociaż dziś mówi pan o największym
sojuszniku i politycznym partnerze.
Po drugie, ogarnia was dziwna amnezja w przypadku naszych relacji. Zakwestionowaliście mozolny,
budowany latami dorobek pojednania, mówicie o Niemcach tak, jakby dopiero co, wczoraj zakończyła się
II wojna światowa i nie przebyli oni żmudnej drogi
demokracji, jakby nie było roku 1965 i listu biskupów
z przesłaniem „przebaczamy i prosimy o wybaczenie”,
jakby nie było roku 1990 i traktatów o uznaniu granic
i o dobrym sąsiedztwie i przyjaznej współpracy. Liczą
się tylko ostatnie trzy dekady? Swoją drogą proszę powiedzieć, jak godzicie antyniemiecką propagandę
agresywniejszą nawet niż za Gomułki, rozdrapywanie
dawno zabliźnionych ran i rujnowanie owoców procesu pojednania, który przez lata był wzorem dla innych
„trudnych sąsiedztw”, z listem biskupów napisanym
pod przewodnictwem kard. Wyszyńskiego, abp. Kominka i abp. Karola Wojtyły?
Po trzecie, zlekceważyliście całkowicie konsultacje międzyrządowe, obrady okrągłego stołu, rocznicę
traktatu dobrosąsiedzkiego. Mieliście szansę na dialog, wybraliście drogę konfrontacji i szczucia.
Po czwarte, zapominacie, że od kilkunastu lat
jesteśmy wspólnie, i to na równych zasadach, w NATO
i w Unii Europejskiej, jak równi z równymi, że łączy
nas wspólnota wartości i interesów, że powinniśmy
działać jako partnerzy i sąsiedzi. Skąd u was te kompleksy i poczucie niższości?

289
Dlaczego zlekceważyliście początkowo ofertę rozmieszczenia baterii Patriot w Polsce? Czy tylko dlatego, że ta oferta była od niemieckiego rządu? To już
nie jesteśmy razem w strukturach NATO?
I oczywiście możecie mieć pretensje do kanclerza
Scholza za powolne podejmowanie decyzji i ociąganie
się z dostarczaniem broni Ukrainie. Tylko kto was
słucha? Jaką przyjęliście formułę współpracy? I czy
jesteście sami w porządku? Ile węgla i gazu sprowadziliście z Rosji po jej inwazji na Ukrainę? Kto sprzedał Lotos? Kto łamie praworządność?
Po piąte, pytanie o skuteczność waszej polityki.
Panie ministrze, niech pan powie, jakie są postępy
budowy pomnika pamięci ofiar niemieckiej okupacji
w Berlinie. Dlaczego ten pomysł upada? A może udało wam się rozwiązać kwestię nauczania języka polskiego?
Dlatego apeluję do pana ministra, niech przynajmniej pan postara się być bardziej samodzielny w myśleniu i działaniu i wykorzysta potencjał, jakim jest
nasze wspólne, partnerskie członkostwo w UE i NATO,
w myśl zasady, o której pan dziś wspomniał, jak wolni
z wolnymi i równi z równymi, bo nikt tej wolności i równości w Unii i w NATO wam nie zabiera.
Poseł Grzegorz Lorek
Klub Parlamentarny Prawo i Sprawiedliwość
Racławice – nowa epoka
W XVIII w. traciliśmy niepodległość na raty aż do
niesławnego 1795 r. Przez cały wiek XIX trwały spory pomiędzy politykami i historykami? Czy tak musiało się stać? Czy dumny naród w samym środku
Europy był skazany na odejście w polityczną nicość?
Szukano przyczyn tego upadku w agresywnej polityce państw sąsiadujących z Rzecząpospolitą. Mówiono
też, iż to my sami, a właściwie ustrój panujący w naszym kraju, sprawiliśmy, że potężne państwo zniknęło z mapy Europy. Sądzę, że połączenie obu tych
determinantów miało tu ogromne znaczenie.
Zbyt późno elity Rzeczypospolitej zorientowały
się, że potrzebne są dogłębne wieloaspektowe zmiany
wewnętrzne, aby móc uratować kraj. Nadzieją były
obrady Sejmu Wielkiego czy, jak kto woli, Sejmu Czteroletniego, które zaowocowały uchwaleniem 3 maja
1791 r. nowoczesnej jak na ówczesne czasy konstytucji. Przegrana wojna w jej obronie była bezpośrednią
przyczyną drugiego rozbioru.
Patrioci nie tracili nadziei i przygotowywali powstanie, na czele którego miał stanąć gen. Tadeusz
Kościuszko – wychowanek królewskiej Szkoły Rycerskiej, uczestnik wojny w obronie Konstytucji 3 maja
i bohater wojny o niepodległość Stanów Zjednoczonych. Kościuszko słusznie uważał, że tylko walka
całego narodu, w tym także pogardzanych dotychczas włościan – chłopów, może przynieść efekt. Jego
poglądy nie były popularne wśród szlachty, dla której
chłopi byli, jakkolwiek to zabrzmi, dobrem czy inaczej
elementem inwentarza.

Po przysiędze na krakowskim rynku Kościuszko
ruszył na Warszawę i 4 kwietnia 1794 r. pobił Rosjan
pod Racławicami. Decydującą rolę w starciu mieli
kosynierzy chłopscy. Kilka dni temu była rocznica
tego starcia. Był to czas nadziei na zmiany, na wciągnięcie wszystkich do walki o wolność. Niestety mentalność zmienia się najwolniej i nie udało się przeforsować Kościuszce reform i przyciągnąć do Insurekcji
wsi tak mocno, jak na to liczył.
Poseł Robert Obaz
Koalicyjny Klub Parlamentarny Lewicy (Nowa
Lewica, PPS, Razem)
Oświadczenie w sprawie żwirowni w Czernikowicach w województwie dolnośląskim
Szanowny Panie Marszałku! Wysoka Izbo! Czernikowice to niewielka wieś w gminie Chojnów na
Dolnym Śląsku. To tu od kilku tygodni mieszkańcy
protestują przeciwko składowaniu odpadów w nieczynnej żwirowni. Protest stale się zaostrza, a przez
całą dobę lokalni mieszkańcy pilnują, aby na teren
żwirowni nie wjechały ciężarówki z odpadami, które
mogą doprowadzić do skażenia środowiska.
W ramach rekultywacji terenu od kilku miesięcy
na teren żwirowni zwożone były w dużych ilościach
zmielone odpady komunalne z Lubina. Władze gminy
Chojnów ustaliły, że pod warstwami ziemi ukrywa
się odpady, które ewidentnie nie zostały ujęte w pozwoleniu na rekultywację. Wójt gminy Chojnów jeszcze w lutym zgłosił sprawę w różnych instytucjach,
m.in. w Wojewódzkim Inspektoracie Ochrony Środowiska we Wrocławiu, który jest najbardziej kompetentny do przeprowadzenia kontroli na terenie żwirowni. W związku z brakiem zdecydowanej reakcji
WIOŚ okoliczni mieszkańcy zdecydowali się zablokować wjazd na teren zakładu. Właściciel terenu co
prawda posiada pozwolenie na zakopywanie gruzu
i ziemi, nie ma jednak pozwolenia na zakopywanie
odpadów komunalnych czy chemicznych, których dopatrzyli się tam mieszkańcy.
Na fakt, że na terenie żwirowni składowane są
odpady komunalne bez zezwolenia, wskazują wstępne wyniki kontroli przeprowadzonej w tym miejscu
przez starostwo w Legnicy oraz wojewódzki inspektorat ochrony środowiska.
Na dzień dzisiejszy właściciel żwirowni w Czernikowicach postanowił sprzedać udziały w działce, jednak sprawa nie została zakończona. Działalnością
zakładu interesuje się również prokuratura.
Sytuacje takie jak ta, do której dochodzi w Czernikowicach, są niedopuszczalne. Nie możemy pozwalać na bezkarne zanieczyszczanie terenów pod przykrywką rekultywacji. Kontrole przeprowadzane w takich miejscach powinny być nad wyraz szczegółowe
i dokładne, tak aby mieszkańcy czuli się bezpiecznie,
a środowisko nie było zanieczyszczane.

290
Poseł Katarzyna Maria Piekarska
Klub Parlamentarny Koalicja Obywatelska – Platforma Obywatelska, Nowoczesna, Inicjatywa Polska,
Zieloni
Oświadczenie poselskie w sprawie ochrony wilka
Według ekspertów z Instytutu Biologii Ssaków
PAN trwa niekontrolowany i nielegalny odstrzał wilka. W latach 2002–2020 w Polsce odstrzelono nielegalnie 54 wilki, 37 zaś zostało złapanych we wnyki.
Tu warto nadmienić, że 63,7 z tych przypadków przypada na lata 2017–2020. Sytuacje te miały miejsce
głównie za zachodzie Polski.
Naukowcy alarmują, że w Polsce rocznie są zabijane nawet 144 wilki. Niestety wykrywalność tego
rodzaju przestępstw jest niewielka, a w przypadkach,
gdy udało się ustalić sprawcę, byli to myśliwi sześć
na siedem przypadków.
Dyrektor Instytutu Biologii Ssaków PAN powiedział: „Mamy setki nielegalnych tego typu incydentów
w kraju, osoby posiadające broń, świadomie, regularnie łamią prawo. Mnie to niepokoi”.
Naukowcy podkreślają, że trzeba się zastanowić
nad podniesieniem kar za tego rodzaju przestępstwa.
I ja w pełni się z tym zgadzam.
Warto przypomnieć, że wilki zostały objęte całkowitą ochroną w naszym kraju w 1998 r. Zabronione
jest zatem ich zabijanie, okaleczanie, chwytanie, niszczenie nor i wybieranie z nich szczeniąt. Trzeba pamiętać, że wilki pełnią bardzo ważną rolę w ekosystemie – przyczyniają się bowiem do ochrony różnorodności biologicznej w naszych lasach. I trzeba zrobić
wszystko, co możliwe, aby nasze dzieci i wnuki mogły
oglądać tego wyjątkowego drapieżnika w jego środowisku naturalnym.
Poseł Agnieszka Soin
Klub Parlamentarny Prawo i Sprawiedliwość
Szanowny Panie Marszałku! Wysoka Izbo! W ostatnim czasie została przygotowana ustawa o powoływaniu rad seniorów na poziomie powiatów i województw. Nowe przepisy mają jeszcze bardziej zaangażować seniorów w tworzenie lokalnego prawa.
Jako poseł ziemi dolnośląskiej bardzo cieszę się,
że nasi seniorzy są niezwykle aktywni dzięki polityce samorządu województwa i dobrej współpracy z rządem. W regionie realizowane są liczne projekty, jak
np. usługi asystenta, dzienne domy opieki medycznej,
działania integrujące oraz podnoszące kompetencje
seniorów.
Oddziaływanie poprzez gminne i powiatowe rady
seniorów ma znaczący wpływ na aktywność osób
starszych, a tym samym przeciwdziałanie zjawiskom
wykluczającym tę grupę społeczną. Z dumą obserwuję budowanie i rozwój polityki senioralnej na Dolnym
Śląsku.

W regionie z końcem marca odbył się Kongres
Seniorów zorganizowany przez Dolnośląską Radę
Senioralną, która działa od 2019 r. i podejmuje szereg
inicjatyw wspierających, jak np. Dolnośląska Akademia Kompetencji Seniora, asystentura dla osób starszych, wzmacnianie rad senioralnych czy wsparcie
uniwersytetów trzeciego wieku.
Prawo i Sprawiedliwość wspiera seniorów, dostrzega ich potrzeby i podejmuje działania, które mają im
służyć. Zwiększanie wynagrodzeń, waloryzacja emerytur, reforma przywracająca poprzedni wiek emerytalny, refundacja leków, tworzenie punktów rehabilitacji oraz dostęp do miejsc, gdzie mogą spędzać aktywnie i twórczo czas, to tylko niektóre z naszych działań,
które podejmujemy i które będziemy kontynuować.
Jesteśmy tego gwarantem. Dziękuję.
Poseł Beata Strzałka
Klub Parlamentarny Prawo i Sprawiedliwość
Panie Marszałku! Wysoka Izbo! Wiosną 1940 r.
NKWD zamordowało blisko 22 tys. polskich obywateli wziętych do niewoli po agresji ZSRR na Polskę
17 września 1939 r. Zgładzenie polskich jeńców zostało przeprowadzone w tzw. trybie specjalnym, bez
sądów, bez wyroków, na podstawie list śmierci. Byli
wśród nich oficerowie Wojska Polskiego, policjanci,
urzędnicy, naukowcy, profesorowie wyższych uczelni,
lekarze, nauczyciele, prawnicy. Stanowili elitę narodu,
jego potencjał obronny, intelektualny i twórczy. Jeńcy
ginęli od strzału w tył głowy. Ofiary zostały pogrzebane w zbiorowych, bezimiennych mogiłach w Katyniu,
Charkowie oraz Miednoje.
13 kwietnia 1943 r. świat obiegła wiadomość o odkryciu przez Niemców masowych grobów polskich
oficerów zamordowanych przez Sowietów w Katyniu.
W 1943 r. równolegle z ujawnieniem zbrodni rozpoczęło się fałszowanie przeszłości, a kłamstwo katyńskie stało się częścią zbrodni, która była i jest jednym
z najbardziej wymownych przykładów ludobójstwa
XX w. Stała się symbolem tego, do czego prowadzić
może wojna, nienawiść, pogarda dla praw człowieka
oraz nieustępliwa wola wynarodawiania.
Dziś w Dniu Pamięci Ofiar Zbrodni Katyńskiej
składamy hołd ofiarom, dążąc do odsłonięcia całej
prawdy historycznej. Zło nazywajmy złem, a ludobójstwo – ludobójstwem.
Musimy wyciągnąć wnioski z historii i dać szansę
przyszłości. Uczmy nowe pokolenia mądrego patriotyzmu, który w sąsiedztwie narodów pozwala dostrzegać więcej szans niż zagrożeń Patriotyzmu, który miłość do ojczyzny łączy z poszanowaniem wolności
jednostki oraz praw człowieka.
Zbrodnia katyńska już zawsze będzie przypominać o groźbie zniewolenia i zniszczenia ludzi i narodów, o sile kłamstwa. Będzie jednak także świadectwem tego, że ludzie i narody potrafią – nawet w najtrudniejszych czasach – wybrać wolność i obronić
prawdę.

291
Poseł Tadeusz Tomaszewski
Koalicyjny Klub Parlamentarny Lewicy (Nowa
Lewica, PPS, Razem)
Szanowna Pani Marszałek! Przedstawiam oświadczenie w sprawie funkcjonowania towarowej bocznicy
kolejowej przy ul. Pocztowej w Gnieźnie i możliwości
przeniesienia rozładunku towarów na inną bocznicę
towarową.
Przedstawiciele mieszkańców na dyżurze poselskim w dniu 4 kwietnia br. przedstawili mi swoje
zastrzeżenia i obawy co do skutków funkcjonowania
w ich sąsiedztwie towarowej bocznicy kolejowej, proponując jednocześnie dwie inne możliwe lokalizacje
– bocznicę na Winiarach lub w obszarze przemysłowym przy ul. Pod Trzema Mostami, a tym samym
wyprowadzenie ze śródmiejskiej strefy zamieszkania
ciężkiego transportu samochodowego. Problem próbują rozwiązać już od 2019 r.

Jak mnie poinformowali, na bocznicy odbywa się
rozładunek kilkuset ton kruszywa dziennie, często już
od godz. 5 do godz. 23, a przejeżdżające ul. Pocztową
samochody ciężarowe o wysokim tonażu przyczyniają
się do mechanicznych uszkodzeń ich domów, które
objęte są ścisłą opieką konserwatorską, oraz nawierzchni ulicy. Kurz, drgania terenu oraz nieznośny
hałas spowodowany rozładunkiem towarów i wczesnoporanny uciążliwy ruch samochodów ciężarowych
w żaden sposób nie sprzyjają naturalnemu funkcjonowaniu śródmiejskiej strefy, w jakiej zamieszkują.
Wobec powyższego zwracam się z uprzejmą prośbą do PKP Polskie Linie Kolejowe SA Zakład Linii
Kolejowych w Poznaniu, oddział gospodarowania,
o przeanalizowanie możliwości przeniesienia rozładunku towarów na inną bocznicę towarową lub zaproponowanie innego rozwiązania oraz o pisemną
odpowiedź.

TŁOCZONO Z POLECENIA MARSZAŁKA SEJMU RZECZYPOSPOLITEJ POLSKIEJ
KANCELARIA SEJMU: redakcja i skład – Sekretariat Posiedzeń Sejmu, druk – Wydawnictwo Sejmowe. Nakład 10 egz.
PL ISSN 0867-2768. Cena 8,60 zł + 5% VAT

